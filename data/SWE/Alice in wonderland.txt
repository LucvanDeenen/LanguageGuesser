ÖREBRO UNIVERSITET
Grundlärarprogammet, inriktning mot arbete i förskoleklass och grundskolans årskurs 1–3
Svenska språket/Litteraturvetenskap
Svenska, Självständigt arbete, avancerad nivå, inriktning f-3, 15 högskolepoäng
Vårterminen 2018
Alice i Underlandet
- En komparativ analys av Lewis Carrolls originalversion och Susie Linns bilderbok
Kristin Noord & Lena Nyrén
Handledare: Carina Lidström
1
Alice i Underlandet – en komparativ analys av Lewis
Carrolls originalversion och Susie Linns bilderbok
Kristin Noord & Lena Nyrén
Grundlärarprogammet, inriktning mot arbete i förskoleklass och grundskolans årskurs 1–3
Svenska språket/Litteraturvetenskap
Svenska, Självständigt arbete, avancerad nivå, inriktning f-3, 15 högskolepoäng
Vårterminen 2018
Sammanfattning
I denna uppsats gör vi en komparativ analys av Lewis Carrolls (1865) originalversion
Alice i Underlandet med en bilderboksversion av Susie Linn (2015). Syftet är att
undersöka vad som skett efter att en adaption har genomförts från kapitelbok till
bilderbok. Vi tittar på vilka skillnader och likheter det finns mellan böckerna, och det
inkluderar även karaktärerna, vilka är Alice, den vita kaninen, kålmasken/fjärilslarven
och Cheshirekatten, samt tre episoder, tebjudningen, krocketturneringen och
rättegången.
Analysens resultat visar att böckerna följer samma kronologi, men i bilderboken som
en komprimerad version. Det finns vissa delar som är borttagna efter adaptionen till
bilderboken men de mest kända episoderna är kvar. Resultatet visar även att
karaktärerna har fått en mildare framtoning i bilderboken jämfört med kapitelboken.
Vi kan också konstatera att litteraturen är relevant till att använda i undervisningen i
förskoleklass upp till årskurs 3.
Nyckelord: Lewis Carroll, Susie Linn, adaption, Alice i Underlandet, bilderbok
2
Innehållsförteckning
1 INLEDNING.................................................................................... 4
1.1 SYFTE ........................................................................................................... 4
1.2 FRÅGESTÄLLNINGAR .................................................................................... 5
1.3 DISPOSITION ................................................................................................. 5
1.4 VAL AV PRIMÄRKÄLLOR ............................................................................... 5
2 TEORI.............................................................................................. 6
2.1 ADAPTION .................................................................................................... 6
2.2 OLIKA KATEGORIER AV LITTERÄRA KARAKTÄRER ........................................ 7
2.3 BILDERBOKEN .............................................................................................. 8
3 METOD.......................................................................................... 10
3.1 METODDISKUSSION .................................................................................... 11
4 BAKGRUND.................................................................................. 12
4.1 LEWIS CARROLL......................................................................................... 12
4.1.1 Bakgrunden till Alice i Underlandet. ...................................................................... 12
4.2 SUSIE LINN ................................................................................................. 13
4.3 RESUMÉ AV ALICE I UNDERLANDET SOM KAPITELBOK ................................. 13
4.4 RESUMÉ AV ALICE I UNDERLANDET SOM BILDERBOK................................... 14
4.5 GENRE – FANTASY ...................................................................................... 14
5 TIDIGARE FORSKNING ........................................................... 16
6 ANALYS/SKILLNADER OCH LIKHETER ............................ 17
6.1 ÖVERGRIPANDE SKILLNADER OCH LIKHETER MELLAN BÖCKERNA .............. 17
6.1.1 Skillnader och likheter............................................................................................. 19
6.2 ALICE ......................................................................................................... 20
6.2.1 Karaktären Alice i kapitelboken.............................................................................. 20
6.2.2 Karaktären Alice i bilderboken. .............................................................................. 22
6.2.3 Skillnader och likheter............................................................................................. 22
6.3 DEN VITA KANINEN..................................................................................... 23
6.3.1 Karaktären den vita kaninen i kapitelboken. ........................................................... 23
6.3.2 Karaktären den vita kaninen i bilderboken.............................................................. 24
6.3.3 Skillnader och likheter............................................................................................. 24
6.4 KÅLMASKEN /FJÄRILSLARVEN.................................................................... 25
6.4.1 Karaktären kålmasken/ fjärilslarven i kapitelboken. ............................................... 25
6.4.2 Karaktären kålmasken/fjärilslarven i bilderboken. ................................................. 26
6.4.3 Skillnader och likheter............................................................................................. 26
6.5 CHESHIREKATTEN....................................................................................... 27
6.5.1 Karaktären Cheshirekatten i kapitelboken. ............................................................. 27
6.5.2 Karaktären Cheshirekatten i bilderboken. ............................................................... 27
6.5.3 Skillnader och likheter............................................................................................. 28
6.6 TEBJUDNINGEN........................................................................................... 28
3
6.6.1 Episoden tebjudningen i kapitelboken kapitel ”En tokig tebjudning” sid 58–65.... 28
6.6.2 Episoden tebjudningen i bilderboken sid 15. .......................................................... 29
6.6.3 Skillnader och likheter............................................................................................. 30
6.7 KROCKETTURNERINGEN ............................................................................. 30
6.7.1 Episoden krocketturneringen i kapitelboken i kapitlet ”Drottningens krocketplan”
sid 66–74. ......................................................................................................................... 30
6.7.2 Episoden krocketturneringen i bilderboken sid 15–19............................................ 32
6.7.3 Skillnader och likheter............................................................................................. 32
6.8 RÄTTEGÅNGEN ........................................................................................... 33
6.8.1 Episoden rättegången i kapitelboken i kapitel ”Vem stal kakorna” sid 91–98 och
kapitlet ”Alice vittnesmål” sid 99–106 ............................................................................ 33
6.8.2 Episoden rättegången i bilderboken sid 20–23........................................................ 35
6.8.3 Skillnader och likheter............................................................................................. 35
7 DISKUSSION ................................................................................ 36
7.1 DISKUSSION AV RESULTAT.......................................................................... 36
7.2 DIDAKTISK DISKUSSION .............................................................................. 38
7.3 FÖRSLAG PÅ VIDARE FORSKNING ................................................................ 40
7.4 SAMMANFATTANDE REFLEKTIONER............................................................ 40
8 REFERENSLISTA ....................................................................... 41
BILAGOR......................................................................................... 43
4
1 Inledning
I dagens samhälle är det allmänt känt att barn och ungdomar har tappat lite av intresset för att
läsa litterära böcker. Det finns mycket annat som drar till sig uppmärksamheten som
exempelvis social medier, där barnen får till sig information utan att behöva anstränga sig för
mycket. För att behålla läslusten hos barn/ungdomar är det bra att hitta någon genre som
fångar deras intresse. En sådan genre är fantasyböcker där de kan finna spänning och
verklighetsflykt. Till skillnad från en saga, som enbart är fantasi, bygger fantasygenren på ett
system med två världar, den från verkligheten och den från fantasin, framhåller
litteraturvetaren Lena Kåreland i Möte med barnboken (2001, s 81). Författaren påpekar även
att fantasyböcker är riktade både till barn och ungdomar. I Barnboken i samhället skriver
Lena Kåreland (2013, s 69) att bilderböcker kan vara riktade både till barn och ungdomar. Här
ser vi en möjlig koppling mellan Susie Linns bilderbok (2015) om Alice i Underlandet och
Lewis Carrolls originalverk (1865), och därmed vill vi undersöka i vilken utsträckning
bilderboken om Alice kan ge samma upplevelse i förhållande till att läsa originalverket.
Överensstämmer ordspråket en bild säger mer än tusen ord med dessa två böcker som vi har
valt att fokusera på i vårt arbete.
Enligt det centrala innehållet i läroplanen för grundskolan, förskoleklassen och fritidshemmet
inriktning mot årskurs 1–3 (Skolverket 2017, s 253) ska eleverna i ämnet svenska få med sig
olika berättande texter från olika tidsperioder och texterna kan vara i form av bilderböcker,
kapitelböcker, dramatik och myter. Utifrån detta finner vi det relevant att undersöka Lewis
Carrolls Alice i Underlandet och Susie Linns (2015) bilderboksversion av samma bok.
Läroplanen (Skolverket 2017, s 254) säger även att eleverna bör få med sig kännedom om
några skönlitterära barnboksförfattare. I och med det utvalda ämnet berör vi den engelska
författaren Lewis Carroll som har skrivit det klassiska verket. Eleverna får kunskaper om
fantasygenren och även författaren genom både kapitelbok och bilderbok.
1.1 Syfte
I vår uppsats jämför vi Alice i Underlandet av den engelska författaren Lewis Carroll (1865),
fullständigt översatt av Harry Lundin (1977), med en bilderboksversion återberättad av Susie
Linn (2015) och översatt av Gunilla Sjöberg (2015, se bilaga 12). Illustratören till Carrolls
verk är John Tenniel och till Linns bilderbok är det Alexandra Ball. Syftet är att undersöka
om karaktärerna Alice, den vita kaninen, kålmasken/fjärilslarven och Cheshirekatten 
5
förändras i bilderboken i förhållande till originalet och med det menas vilka skillnader och
likheter som vi kan se efter att adaptionen genomförts. Syftet blir också att undersöka om
bilderbokens text och bild följer samma kronologi i episoderna under berättelsens gång som i
originalversionen, och vad som i övrigt förändras i berättelsen efter att adaptionen gjorts. I
slutet av uppsatsen för vi en didaktisk diskussion om denna litteratur är relevant att använda
sig av i vår kommande undervisning till åldrarna 6–9 år.
1.2 Frågeställningar
Utifrån vårt syfte med denna uppsats har dessa frågeställningar formulerats:
• Vilka skillnader och likheter finns det i framställningen av berättelsens karaktärer?
• Vilka skillnader och likheter finns det i kronologin och intrigen i episoderna?
• Är litteraturen relevant att använda i vår undervisning i förskoleklass till årskurs 3
och i så fall, hur kan vi använda oss av den?
1.3 Disposition
Den resterande delen av det här arbetet är indelat i sex delar. Först kommer ett teoriavsnitt
som behandlar begreppet adaption och olika sätt att kategorisera olika litterära karaktärer.
Teoriavsnittet avslutas med en genomgång av bilderboken som medium. Efter teoriavsnittet
kommer metoddelen och där presenteras vårt tillvägagångssätt i analysen. I avsnittet bakgrund
presenterar vi författarna Lewis Carroll och Susie Linn samt ger resuméer av båda böckerna
och en genomgång av fantasygenren. Vidare kommer tidigare forskning om Alice i
Underlandet och därefter går vi in på analysen. I analysen undersöks skillnader och likheter
mellan böckerna. Uppsatsen avslutas med en diskussion om resultatet och en didaktisk
diskussion knuten till styrdokumenten i läroplanen Lgr 11 (2017) samt en sammanfattande
reflektion.
1.4 Val av primärkällor
Valet av primärlitteratur utgick från att vi ville arbeta med kända verk för barn och ungdomar
från olika tidsepoker, vilket också nämns i syftet för svenskämnet i läroplanen (Skolverket
2017, s 252). I inledningen av arbetet fokuserade vi på att hitta en lättläst bok som kunde
jämföras med originalet. De versioner vi hittade på biblioteket var tyvärr redan analyserade
och resultaten var publicerade på databasen Diva, vilket gjorde att fokus lades på att hitta en 
6
bilderbok istället. Valet blev Alice i Underlandet efter att vi hittade bilderboken och sedan
kapitelboken. När vi gjorde eftersökningar på databasen Diva fann vi att inget arbete hade
gjorts tidigare inom detta ämne. Vi tyckte även att det var ett bra bokval för att bilderboken
såg lättläst och trevlig ut samt passade för barn i åldrarna 6–9 år. Utifrån vår uppsats kommer
vi att titta på om/hur vi kan använda oss av litteraturen i undervisningen och för att sedan
koppla det till ämnet svenska i läroplanen Lgr 11 (Skolverket 2017, s 253).
Förtydligande
Böckerna benämns på olika sätt i den löpande texten. När vi skriver om bilderboken kan vi av
stilistiska skäl benämna den som både bilderbok och/eller Susie Linns bok/verk, men även
Linns bilderbok. Originalet av Alice i Underlandet kommer att benämnas som kapitelbok
och/eller Lewis Carrolls verk/bok. Bilderboken har inga tryckta sidnummer och därmed har vi
benämnt titelsidan som sidan 1.
2 Teori
I det här avsnittet behandlar vi begreppet adaption. Begreppet är viktigt för vår uppsats då vi
undersöker adaptionens konsekvenser av Alice i Underlandet utifrån karaktärer, episoder samt
kronologin i berättelsen. Därefter nämner vi olika sätt att kategorisera litterära karaktärer.
Sista delen av teoriavsnittet utgörs av en genomgång av bilderboken som medium.
2.1 Adaption
När vi tittar på Alice i Underlandet i bilderboks form ser vi att det har gjorts en adaption från
kapitelboken. Konsekvenserna av adaptionen är utgångspunkten i vår undersökning. Phyllis
Frus och Christy Williams (2010, s 3) förklarar i boken Beyond adaptation att adaption är
ändringar på originaltexter för att passa in i nya medier, som exempelvis när man gör om en
äldre version av ett verk för att passa in till en mer modernare version. I litteraturen som
behandlas i denna uppsats har det skett en adaption från Carrolls verk till Linns bilderbok
både bildligt och textligt. Genom denna adaption har läsekretsen gjorts tillgänglig för en
bredare publik eftersom bilderboken har blivit anpassad för en yngre läsgrupp. I vår uppsats
använder vi oss av begreppet adaption när vi analyserar skillnader och likheter mellan
kapitelboken och bilderboken. Enligt litteraturvetaren Björn Sundmark (2016, s 1) har det 
7
skett flera adaptioner av Alice i Underlandet som exempelvis till film, både animerad och
spelfilm, och datorspel. Sundmark menar att det finns en lekfullhet i Carrolls text som lockar
till att göra adaptioner till andra medier och skapa ytterligare en dimension till texten. Även
kombinationen mellan text och bild av Carrolls verk hjälper till att inspirera andra aktörer i
andra medier, som exempelvis inom film och dataspel, till att göra adaptioner. Detta bidrar till
att Alice är en karaktär som är vida spridd i olika sammanhang och i olika åldersgrupper
(Sundmark 2016, s 3).
2.2 Olika kategorier av litterära karaktärer
I denna del belyser vi hur man kan se på litterära karaktärer. Som vi tidigare har tagit upp ska
vi göra en komparativ analys av olika karaktärer i Alice i Underlandet.
Det finns olika sätt att belysa litterära karaktärer på enligt litteraturvetarna Claes-Göran
Holmberg och Anders Ohlsson (1999), författarna till Epikanalys – En introduktion (s.61). De
tar upp att en karaktär kan vara väl beskriven och ha många egenskaper. De kan växla i sina
handlingar och i beteendet och det gör att läsaren kan uppleva att karaktären är en verklig
person. Andra karaktärer kan istället vara ganska bleka och inte vara så grundligt beskrivna.
Det gör att karaktären framstår som mindre viktig i händelseförloppet. Holmberg och Ohlsson
berör också att karaktären kan uppfattas både som platt eller flat och med det menar de att
karaktären är en avbild eller är utformad omkring en och samma idé. En rollfigur blir då
statisk och är alltid densamma, som exempelvis James Bond. Den blir igenkänd genom att
vissa detaljer är likadana oberoende av de olika intrigerna. Nikolajeva (2017, s 167) berör
även hon att litterära karaktärer kan vara av olika slag. Författaren nämner Harry Potter som
ett exempel på en statisk rollfigur. Det är för att personligheten är intakt genom serien men
det som ändras är hans ålder. Rollfigurer som istället förändras under berättelsen benämner
Holmberg och Ohlsson (1999, s 61) som runda eller dynamiska.
Likt Holmberg och Ohlsson (1999) ger Nikolajeva (2017, s 167–168) också en bild av
karaktärer som är platta och runda. Hon inleder med att platta karaktärer inte är en fulländad
karaktär utifrån texten i boken vilket gör att de innehar endast ett kännetecken, som
exempelvis att personen alltid är glad och positiv i alla lägen. Ibland kan dessa karaktärer
även vara helt intetsägande och inte visa några synliga kännetecken. Nikolajeva beskriver att
de runda karaktärerna innehar flera olika kännetecken och de har blivit fulländade utifrån 
8
texten. Karaktären känns igen genom berättelsen, men läsaren kan inte alltid förutse
karaktärens handlande. Författaren skriver vidare att runda personer i en berättelse inte
behöver vara huvudkaraktärerna i litteraturen utan även bipersonerna kan inneha en sådan
roll. Karaktären Alice beskrivs av Nikolajeva (2017, s 168) som en rund person med drag av
det statiska, eftersom hon inte förändras i sitt sätt att vara utan bara förändrar det yttre genom
hennes storlek. Författaren påpekar dock att de här benämningarna, som karaktärerna erhåller,
inte är rangordnade på något sätt. Den ena är inte bättre än den andra utan varje författare har
bara olika sätt att göra personskildringarna på. Under analysens gång undersöker vi om de
utvalda karaktärerna har samma statiska utformning eller om den har ändrats genom
adaptionen från kapitelboken till bilderboken.
2.3 Bilderboken
Nedan kommer en genomgång av bilderboken som ett medium. Enligt litteraturvetaren Ulla
Rhedin (2001, s 16) är en bilderbok en berättelse som bygger på samspelet mellan text och
bild och det ska vara minst en bild på varje uppslag. Författaren och kulturskribenten Lars
Peterson (1985, s 165) tar upp att i bilderböcker är det bilden som dominerar ur ett visuellt
perspektiv. Det är också något som man kan utläsa ur bokens beteckning när man säger
bilderbok påstår författaren. Här kan man också härledas till hur ett barn använder boken. När
det gäller texten i bilderböcker läses den ofta av en vuxen för barnet, medan bokens bilder
läses av barnet själv och ofta flera gånger. Här anser författaren att det är bilderna som är det
mest väsentliga för barnet och att texten kommer i andra hand. Peterson (1985, s 165) belyser
frågan omkring vad det är som kommer först i bilderboken. Är det bilden som kommer först
blir då texten en tolkning av bilden eller är det texten som ligger till grund för bilden?
Författaren menar att det troligtvis samspelar mellan varandra i symbios och att det inte går
att säga om det är bild eller text som dominerar. Bilden och texten används olika mycket när
en bilderbok blir till skriver Pettersson (1985, s 166). Det varierar, enligt författaren, beroende
på vem som skriver och vem som gör illustrationerna. Dessa variationer kommer naturligtvis
fram i slutresultatet av boken. Vissa författare skriver och illustrerar själva och några exempel
på dem är Tove Jansson, Elsa Beskow och Jan Lööv. Det vanligaste sättet, enligt Pettersson
(1985, s 166), är att det är en författare som skriver texten och därefter gör illustratören en
tolkning av den för att sedan illustrera bilderna till berättelsen. Texten har filtrerats av
illustratören och därmed har hen satt sin personliga prägel på illustrationerna. Det slutliga 
9
resultatet av bilderbokens framförande blir alltså en kombination av författaren och
illustratörens tolkningar.
Miljöskildringar ser olika ut i en bilderbok i jämförselvis med en kapitelbok. I en bilderbok
skapas det olika möjligheter, menar Nikolajeva (2000, s 119), för att få fram miljön både som
bild och/eller text. För att få en så bra miljöbeskrivning som möjligt är det bilden som
frambringar det bästa resultatet. Bilderna kan vara i form av små detaljer till att bli stora
panoramabilder. Detta innebär att bilderna visar bokens motiv och objekts utseende samt
deras förhållande med varandra. Genom att bilderna i bilderboken är av stor betydelse
behöver texten inte uttryckas så ingående i miljöskildringarna då bilden talar för sig själv.
Genom miljöbeskrivningar påvisas det på ett tydligt sätt att en berättarröst är närvarande i
berättelsen. Det gör också att läsaren tvingas att observera speciella saker i bokens
omgivning, men författaren gör också ett medvetet val genom att inte ta med alla detaljer.
Nikolajeva (2000, s 119) skriver även att läsaren får en större frihet till egna tolkningar och
antaganden om berättaren i boken inte blir synlig för läsaren. I det här fallet bygger det på hur
mycket läsaren observerar miljöbeskrivningarna och lägger in sina egna värderingar. I enstaka
fall kan författaren använda sig av både bild och text när miljöskildringar beskrivs. Det blir då
ett övertydligt sätt att berätta på och lämnar inte några luckor till läsaren. I kapitelböcker
behövs det mer miljöbeskrivningar för att det ska vara lättare att tolka och förstå dess
innebörd, men Nikolajeva tar upp att när ungdomar läser litteratur upplever de
miljöskildringar som tråkiga att läsa och därmed väljer de bort dessa delar. Författarna till
kapitelböcker för barn och ungdomar lägger därför inte stor vikt vid det.
När en författare gör en personskildring i en text använder sig hen av olika sätt att ta sig an
dem. Det som är mest förekommande är beskrivningar av personens yttre attribut genom en
berättarröst men även personens känsloyttringar, agerande och reaktioner enligt Nikolajeva
(2000, s 139, 178). I bilderboken kan det vara svårt att förmedla personens känsloyttringar
medan det är lättare att beskriva karaktärernas yttre. Författarna väljer ibland att inte nämna
karaktärens yttre i textdelen utan lämnar det till läsarens tolkningar av bilderna. Vidare menar
Nikolajeva att text i vissa fall förhöjer personskildringen tillsammans med bilden men då ska
både text och bild överstämma med varandra, för annars kan det bli förvirrande för läsaren. I
många sekvenser förmedlas det via bilden betydligt mer fakta om karaktärerna än om det
skulle skrivas med ord (en bild säger mer än tusen ord) framhåller Nikolajeva (2000, s 140),
och att beskriva känsloyttringar gör man bäst genom att använda sig av en berättarröst i 
10
texten. Det kan vara svårt att illustrera en känsloyttring som exempelvis visar att en karaktär
är tapper. Däremot kan vissa enkla känsloyttringar speglas i bilderna genom att illustratören
kan illustrera uttryck såsom glädje och ilska. Samspelet mellan text och bild utgör en
betydande del i bilderboken. Rhedin (2001, s 125) tar upp att i den genuina bilderboken
används bilderna och texten tillsammans för att föra bokens berättelse framåt. Detta innebär
att när texten slutar att berätta tar bilderna vid och för handlingen vidare framåt, men det kan
även vara tvärtom. Den röda tråden förs genom boken antingen genom texten eller genom
bilderna. Samspelet mellan de båda utgör ytterligare en dimension som inte texten eller bilden
kan göra var för sig.
3 Metod
Metodavsnittet beskriver vårt tillvägagångssätt vid analysen av skillnader och likheter mellan
karaktärer, episoder och kronologin i Alice i Underlandet av Lewis Carroll (1865) och Susie
Linn (2015).
I vår uppsats har vi gjort en komparativ analys, det vill säga en jämförande analys. I boken
Litteraturvetenskap - inledning (2002, s 53) skriver litteraturvetaren Anders Olsson i kapitlet
”Intertextualitet, komparation och reception” att en komparativ analys används för att studera
skillnader och likheter i olika litterära verk.
Vår utgångspunkt i sökandet efter sekundär litteratur var att vi sökte i olika databaser såsom
Diva, Elsa och Eric. Sökorden vi använde oss av var ”Alice i Underlandet”, ”Lewis Carroll”,
”Susie Linn” och ”adaption”. Vi fann äldre studentuppsatser i databasen Diva och de lästes
igenom. I dessa uppsatser hittades användbara referenser till vårt arbete. Vi hittade enbart ett
fåtal artiklar som berörde vårt ämne men däremot hittades ett antal böcker som vi fann
intressanta och användbara i den teoretiska genomgången. De äldre studentuppsatserna
redovisar vi under rubriken ”Tidigare forskning”.
Vi har använt oss av några av de utgångspunkter som Ulla Rhedin presenterar i sin
avhandling Bilderboken på väg mot en teori (2001). När vi har analyserat karaktärerna, Alice,
den vita kaninen, kålmasken/fjärilslarven och Cheshirekatten, har vi använt oss av Maria
Nikolajevas redskap som fanns omnämnda i Barnbokens byggklossar (2017, s 163–168). Vi 
11
har valt att analysera böckerna utifrån följande; Analysen inleds med en undersökning av hur
intrigen skildras i de båda böckerna för att sedan fortsätta på en mer detaljerad nivå. Där kom
vi in på karaktärerna och vi valde ut fyra stycken och de fanns representerade i båda
böckerna. Avgränsningen gjordes för att kunna göra en mer grundlig analys. Under varje
karaktär finns det underrubriker där vi redovisar analysen och dessa är:
• Karaktären (ex Alice) i text och bild i kapitelboken.
• Karaktären (ex Alice) i text och bild i bilderboken.
Därefter kommer en genomgång av skillnader och likheter där vi ställer böckerna mot
varandra och redovisar vad vi har kommit fram till. Kriterierna för analysen av karaktärerna
utgår från:
• Beskrivning av utseende av karaktären i både text och bild och samspelet mellan dem.
• Beskrivning av karaktärens beteenden och olika sätt att uttrycka sig (mimik och
kroppsspråk) i både text och bild.
Vi har även valt ut tre episoder som har en central roll i berättelsen och dessa är tebjudningen,
krocketturneringen samt rättegången. Kriterierna för analysen av episoderna utgår från:
• Vad som sker i episoden och samspelet mellan text och bild, vilket innefattar även
miljöskildringar.
• Framställningen av karaktärerna som inte har nämnts under fördjupningen av
karaktärsanalysen. Utseendemässigt, beteenden och olika sätt att uttrycka sig (mimik
och kroppsspråk).
• Den kronologiska ordningen i episoden.
3.1 Metoddiskussion
I vår undersökning har vi använt oss av en komparativ analys vilket har inneburit att vi har
jämfört kapitelboken med bilderboken utifrån samma kriterier. Det bidrog till att vi fick en
kontinuitet i undersökningen av karaktärerna och episoderna i intrigen. Efter det kunde vi se
adaptionens konsekvenser. Denna uppsats är genomförd av två personer och vi har diskuterat
under analysens gång vad vi har sett angående karaktärer, episoder och miljön. Detta har
inneburit att vi har fått kompromissat några gånger om resultatet. Hade det varit en författare
till uppsatsen hade resultat eventuellt blivit annorlunda även med samma kriterier, eftersom vi
ibland såg karaktärerna på olika sätt. 
12
4 Bakgrund
I denna del presenteras båda författarna, Lewis Carroll och Susie Linn. Avsnittet innehåller
också en resumé av kapitelboken och en av bilderboken. Vi avslutar denna del med att
beskriva genren fantasy eftersom Alice i Underlandet tillhör den.
4.1 Lewis Carroll
Lewis Carroll föddes som Charles Lutwidge Dodgson i en prästgård 1832 i Cheshire i
England och han avled 1898 i Guildford. Uppväxten var fylld med lek och fantasi med de tio
syskonen. Det var oftast Charles som höll i aktiviteterna och kom på nya. Han studerade i
Oxford där han sedan blev lärare i matematik 1855. Charles började skriva vetenskapliga
artiklar inom sitt ämne för att sedan gå över till att skriva skönlitterära texter under
författarnamnet Lewis Carroll. Författarens mest kända verk är Alice i Underlandet (Alice’s
Adventures in Wonderland) som kom ut 1865 och därefter, 1871, kom även Alice i
Spegellandet (Through the Looking-Glass) ut. Under hans levnadstid var intresset för unga
flickor starkt och istället för att umgås med män och kvinnor i sin egen ålder drogs han till
flickor istället. (Hahn, 2015, s 108–111).
4.1.1 Bakgrunden till Alice i Underlandet.
Alice i Underlandet kom till när Carroll berättade historien för Alice Lidell, som då var 10 år,
och hennes systrar en sommardag på 1860-talet när de var ute på en tur på floden Themsen
tillsammans. Alice och hennes systrar var barn till en kollega till Carroll på universitet där han
arbetade. Carroll tyckte om att berätta och hitta på historier för dessa barn. Den verkliga Alice
övertalade Carroll att skriva ner sin berättelse om Alice, för flickorna blev så förtjusta i den.
Det tog några år innan författaren fick ner berättelsen på papper och det första exemplaret gav
han till Alice som en present. Han hade även gjort fina illustrationer till berättelsen. När
boken sedan skulle tryckas tog Carroll hjälp av en framstående tecknare till att illustrera
boken och det var John Tenniel (Kjersén Edman 2002, s 34). Litteraturvetaren Lena Kjersén
Edman skriver vidare i Barn och ungdomsböcker genom tiderna (2002) att Alice i
Underlandet inte har blivit lika känd i Sverige som den blev i England. I Sverige finns det en
tradition, enligt författaren, att om en flicka är huvudpersonen i en bok ska hon vara gullig
och rar, men i denna bok är Alice tvärtom. I England är Lewis Carrolls berättelse om Alice i
Underlandet den mest citerade bok efter Bibeln och Shakespeares pjäser. Boken har översatts
till 125 olika språk (Kjersén Edman 2002, s 36).
13
4.2 Susie Linn
Information om författaren Susie Linn har varit svår att finna. Flera sökningar har gjorts i
olika databaser men vi fann ingen fakta om författaren. Slutligen gjordes ett försök i
sökmotorn Google och där fann vi följande på imaginethat.com.
Susie Linn tog examen från Leeds Universitet i Storbritannien och där examinerades hon i
creative arts med inriktning på konst och litteratur. Efter examen tog hennes skrivarkarriär fart
och hon började skriva faktaböcker för barn under pseudonym (ej framkommit under vilken).
När det sedan gått en tid började Linn allt mer att skriva sagoböcker för barn under eget
namn, men även skolböcker för barn i tidiga åldrar (Imagine That, 2018). Susie Linn är
fortfarande en verksam författare och har gett ut ett antal böcker, var av en är Alice i
Underlandet. Den boken gjorde hon på uppdrag tillsammans med illustratören Alexandra Ball
till 150-års jubiléet av verket. Andra exempel på hennes böcker är Anansi the clever spider
(2017) och The first Christmas (2016).
4.3 Resumé av Alice i Underlandet som kapitelbok
Nedan kommer en resumé av kapitelboken Alice i Underlandet av Lewis Carroll (1865)
översatt av Harry Lundin (1977). En dag sitter Alice med sin syster på stranden av åkanten
och systern läser en bok för henne. Alice blir trött och sömning. Plötsligt ser hon en kanin
som tilltalar henne. Kaninen tittar på sin klocka och kilar ner i sitt kaninhål. Alice blir nyfiken
och springer efter, och nu händer det något ovanligt. Alice faller ner i kaninhålet, faller och
faller och när hon till slut når botten ser hon kaninen igen och följer efter honom till en stor
sal. Där finns det en massa dörrar som hon inte kan ta sig igenom utan en nyckel av guld. När
hon öppnar en av dörrarna kunde hon se en fantastisk trädgård, men hon inser att hon är för
stor för att komma in. Genom att äta en kaka och dricka ur en flaska förändras Alice
storleksmässigt och det hjälper henne att utföra vissa moment. Ena stunden är hon så lång att
hon slår huvudet i salstaket och i nästa stund blir hon så liten att hon nästan försvinner. När
hon kommer ut genom dörren händer en hel del underliga saker, som exempelvis att hon
simmar och pratar med en råtta i en sjö gjord av hennes egna tårar. Alice träffar på olika djur
som vägleder henne framåt i Underlandet. Hon kommer på en tebjudning med hattmakaren
och påskharen, träffar på Cheshirekatten och även den blåa kålmasken som ger henne goda
råd. Hon spelar i en krocketturnering med drottningen och hennes hov (hovet som beskrivs är
i form av spelkort) där klubborna är rosa flamingos och kloten är små igelkottar.
Avslutningsvis får hon vara med på en rättegång där hon blir kallad till att vittna, men hon har 
14
ingen vetskap om händelsen ifråga. Den vita kaninens karaktär har en betydande roll genom
hela berättelsen. Han dyker upp med jämna mellanrum för att påminna om att tiden håller på
att rinna ut.
4.4 Resumé av Alice i Underlandet som bilderbok
Här följer en resumé av Susie Linns (2015) bilderbok Alice i Underlandet översatt av Gunilla
Sjöberg (2015). En solig sommardag sitter Alice under trädet vid kanten av stranden. Hon får
då ögonen på en vit kanin som har en klocka i sin tass. Hon följer efter honom ner i kaninhålet
och faller handlöst. När hon väl landar i ett rum upptäcker hon att hon har ett antal dörrar
runtomkring sig. Hon dricker ur en flaska och äter av en kaka och därmed förvandlas hon till
olika storlekar. Hon växer så hon slår huvudet i taket och blir ledsen och av hennes tårar
bildas en sjö, som hon simmar ut i tillsammans med ett antal djur. När hon väl nått land igen
stöter hon på kaninen igen. I Underlandet träffar hon på olika varelser som hjälper henne i
olika situationer, bland annat larven och Cheshirekatten. Hon får även delta i hattmakarens
tebjudning tillsammans med påskharen och musen. Efter tebjudningen går Alice vidare i
Underlandet och kommer till en fin trädgård. Där stöter hon på drottningen och hennes hov
som vill spela krocket med henne. Klubborna är rosa flamingos och kloten består av små
igelkottar. Efter en stunds spelande ropar någon att det är dags för en rättegång. Hjärter knekt
är anklagad för att ha stulit drottningens syltkakor. Avslutningsvis börjar Alice att växa till
normal storlek under rättegången och höjer sin röst mot drottningen och hennes medarbetare.
Hon framför sitt missnöje med hela situationen och påtalar att de är bara en samling simpla
kort.
4.5 Genre – fantasy
Det här avsnittet av uppsatsen beskriver fantasygenren. Detta för att Alice i Underlandet är en
tidig form av denna genre.
Inom litteraturen finns det olika genrer representerade. En genre är en typ av text, enligt
Kåreland (2015, s 53–54), där författarna använder sig av en viss stil vid skrivandet och att
texten följer ett visst mönster, beträffande både formen och innehållet. Inom den klassiska
genreteorin, som uppmärksammas under 1600-talet, sätts det upp stränga regler på hur
exempelvis ett diktverk och en tragedi ska utformas. Det beror på att man vill hålla isär de
olika genrerna. De stränga reglerna resulterar i att gränserna för genren bibehålls. Idag är det 
15
inte lika stränga regler för författarna att följa, enligt Kåreland. Det finns vissa genrer som
följer sina mönster ändå, som exempelvis när en författare skriver en saga har den oftast med
början det var en gång och tretalet. För att litteraturen ska få exempelvis räknas till genren
fantasy ska den innehålla minst en magisk värld som är helt olik verkligheten, menar
Kåreland (2015, s 54). Kåreland skriver vidare att det positiva med att litteraturen är indelad i
olika genrer är att läsaren får en vägledning till vad boken handlar om och det blir även lättare
att hitta en speciell bok som läsaren är intresserad av.
Fantasygenren och sagans genre är nära förknippade med varandra, men enligt Kåreland
(2001, s 81) är det en punkt som särskiljer dem från varandra. I fantasyböckerna är intrigerna i
två helt olika världar såsom i fantasins- och verklighetens värld. De här världarna, påpekar
Nikolajeva (2017, s 121), kännetecknas genom att det finns magiska varelser, händelser och
föremål. Nikolajeva (2017, s 90–91) nämner även att fantasy har olika vanliga motiv och ett
av de vanligaste är kampen mellan det goda och det onda. Detta tema kan även finnas med i
andra skönlitterära texter för barn, men motivet som enbart finns med i fantasyböckerna är
”dörren till ett magiskt land eller resor i tiden med hjälp av magiska medel” (2017, s 91). En
av det mest påfallande fantasyverk är Alice i Underlandet från 1865. Kåreland (2001, s 80)
konstaterar att författaren Lewis Carroll satte upp mönstret för hur ett fantasyverk skulle
utformas som när Alice springer efter kaninen ner i hålet (Carroll 1865, s 8). Här försvinner
hon från verkligheten på stranden till det magiska underlandet, för att sedan komma tillbaka
till vekligheten i slutet av boken. Hon försvinner från verkligheten genom drömmen.
Fantasylitteraturen är inte riktad till någon speciell åldersgrupp anser Kåreland (2001 s 81).
Genren har haft en framträdande roll i litteraturen som kommer från England, men när det
gäller Sverige har vi anammat den via översättningar. Enligt Maria Nikolajeva (2000) finns
det olika sätt att tydliggöra fantasygenren i en kapitelbok och en bilderbok. Hon menar att:
[…] mellan fantasygenren i bilderboken och i romanen ligger i bildens förmåga att direkt
återge påhittade miljöer och figurer, att skildra förvandlingar och andra fantastiska
händelser som i romanen kan bara beskrivas eller antydas. (2000, s 53).
Det här kommer vi att undersöka närmare i vår analys där vi tittar på bildens förmåga att
belysa en episod ur Alice i Underlandet.
16
5 Tidigare forskning
I detta avsnitt redovisas tidigare forskning om Alice i Underlandet men även om författaren
Lewis Carroll.
Lewis Carrolls Alice i Underlandet är en berättelse som det har forskats om i årtionden. I
boken Aspects of Alice (1971) behandlar olika författare Alice i Underlandet utifrån olika
synvinklar. Robert Phillips har gjort en sammanställning i denna bok av olika studier som har
gjorts av Lewis Carrolls verk. Paul Schilder, som är en av kapitelförfattarna, gör en
psykoanalytisk kommentar till Alice i Underlandet och Lewis Carroll. I ett annat kapitel i
boken skriver Florence Milner om dikterna i Alice i Underlandet. Olika perspektiv utifrån
Alice i Underlandet behandlar Elsie Leach i ett kapitel i Aspects of Alice (1971). Margareta
Borg (2015) skriver i sin artikel Alice for the iPad, popup-boken och 1800-talets visuella
kulturer om hur adaption har skett från originalutgåvan till applikationer till surfplatta men
även till en popup-bok.
Forskningen är varierande med olika infallsvinklar, såsom bland annat psykologiska, där
drömmar är det primära. Litteraturvetaren Boel Westin (2008, s 75–77) skriver i sin artikel Ej
verklighet men mer än verklighet… att karaktären Alice är en representant för jaget i en
författares sätt att skriva om drömmar. Alice kropp är ett redskap för Carrolls drömmar om
hur en barndom ska vara. Westin skriver om hur forskaren William Empson anser att Carroll
använder sig av det lilla barnet Alice som en metafor för hur en vuxen återger tanken om hur
det är att vara barn. Genom detta menar forskaren att det är en sorts gestaltande av en
pånyttfödelse då Alice gråter och tårarna blir då en symbolik för fostervattnet. Vidare påtalar
Empson att det kan också vara ett sätt att påvisa hur en individ går från sin barndom in i
vuxenvärlden. Hela scenariot med den upp- och nedvända världen i Underlandet kan relateras
till denna tid i ett barns liv. När Alice går igenom de olika förvandlingarna storleksmässigt
menar forskaren Empson att det är ett uttryck för att påvisa mognad inom drömmarnas
fantasi. Westin skriver vidare att Empson påtalar att när Alice öppnar dörren till trädgården
uppstår en bild av Alice önskan att få växa upp och bli vuxen.
Efter sökning i databasen Diva har vi hittat tidigare forskning där man har jämfört Alice i
Underlandet med en annan litteratur. Studentuppsatsen Text och illustration i samspel skriven
av Rosanna Kahelin (2016) gör en komparativ analys av illustrationerna av Tove Janssons 
17
Pappan och havet och hennes illustrationer av Alice i Underlandet. Leo Sellén (2017) gör en
genusanalys i sin studentuppsats Identitetsskapande i underlandet – en genusstudie av Alice i
Underlandet där genusperspektivet granskas i verket. Louise Jonasson (2015) gör en
jämförelse mellan tre olika upplagor av Alice i Underlandet i sin studentuppsats Bilder som
stöd för läsförståelse. En studie av tre moderna utgåvor av Alice i Underlandet. Syftet i den
analysen är att jämföra illustrationerna och de är gjorda av Tove Jansson 1983, Helen
Oxenbury 2000 och Robert Ingpen 2009. Vi kan däremot inte hitta någon adaption från
originalupplagan av Lewis Carroll till en bilderboksversion, som denna uppsats berör.
6 Analys/Skillnader och likheter
I analysen analyseras de båda böckerna ur ett övergripande perspektiv och därefter går vi in
på de utvalda karaktärerna vilka är Alice, den vita kaninen, kålmasken/fjärilslarven och
Cheshirekatten. Vi analyserar deras skillnader och likheter i framställningen av kroppsspråket,
mimiken och deras personlighet. Vi analyserar även tre olika episoder som ingår i böckernas
intriger. Karaktärerna som har en djupare beskrivning, Alice, den vita kaninen,
kålmasken/fjärilslarven och Cheshirekatten, beskrivs inte närmare under episoderna. I detta
avsnitt analyseras bara karaktärerna som inte tidigare har nämnts. Varje avsnitt avslutas med
en sammanställning om skillnader och likheter och belyser konsekvenserna av adaptionen.
6.1 Övergripande skillnader och likheter mellan böckerna
Den stora skillnaden mellan böckerna är att Carrolls version är en kapitelbok med enstaka
bilder som är av ringa betydelse för förståelsen av berättelsen, medan bilderbokens berättande
bygger på både bild och text. En väsentlig del som vi ser är borttagen efter adaptionen till
bilderboken är Alice syster. Hon varken nämns eller syns i bilderboken men i kapitelbokens
inledning finns hon med. Det är systern som läser en bok för Alice, vilket Alice upplever som
en tråkig bok. ”Men det fanns inga bilder i den och inga samtal, och vad är det för roligt med
en bok som det inte är några bilder och samtal i? tänkte Alice.” (Carroll 1865, s 7). Denna
sekvens från början av kapitelboken kan vi också se i bilderboken, i den sitter Alice ensam på
strandkanten. Adaptionen av inledningen till berättelsen har ändå en liknande ingång. Slutet
på berättelsen i bilderboken visar att Alice kommer åter till strandkanten ”Precis då vaknade
Alice. Hon befann sig vid strandkanten igen.” (Linn 2015, s 24). Även i kapitelboken kom
18
hon åter till systern. ”Men hennes syster satt kvar där hon hade lämnat henne.” (Carroll 1865,
s 106) och här ser vi likheterna mellan böckerna.
Carroll har lagt in en berättarröst i boken som för intrigen framåt och förtydligar Alices
karaktär och handlingar. Det hjälper läsaren att öka förståelsen och få ett tydligare
sammanhang i intrigen. Berättarrösten framhäver att Alice inte är så smart som hon själv vill
framstå som. Ett exempel är från när Alice ramlar ner genom kaninhålet och hon pratar för sig
själv ”Alice hade ingen aning om vad latitud och longitud var för något, men hon tyckte det
var roligt att säga långa, konstiga ord.” (Carroll 1865, s 8–9). Här kan vi se att berättarrösten
gör sig hörd och förtydligar hennes okunnighet på ett lustigt sätt. Berättarrösten i bilderboken
är den som berättar intrigen och förklarar den för läsaren. Rösten är inte framträdande, den för
bara intrigen framåt och det finns ingen värdering i den.
En annan skillnad som omedelbart syns är att det finns inslag av rim och ramsor i Carrolls
bok medan sådana saknas i bilderboken. I kapitelboken blandas texten upp med dikterna.
Carroll (1865, s 5) inleder med en vers om hur berättelsen om Alice blev till vilket inte sker i
bilderboken. När Alice funderar på vem hon är efter att ha skiftat i storlek ett antal gånger
försöker hon läsa upp Bä Bä vita lamm och inser då att något är fel för hon kan inte texten till
den. På sidan 26 (Carroll, 1865) finns också en figurdikt av en svans. Den symboliserar
råttans svans för råttan berättar sin historia för Alice. När hon lyssnar på råttan fantiserar hon
texten som en svans (se bilaga 11).
Vi kan även se att andra delar i berättelsen är borttagna genom adaptionen till bilderboken.
När Alice faller ner i kaninhålet beskrivs det väl i kapitelboken vad hon ser på väggarna och
vilka funderingar hon har under fallet. I bilderboken illustreras det tydligt hur hon faller
handlöst ner i kaninhålet och på bilden kan vi se att det inte finns någonting på väggarna. Det
är bara ett brunt hål med skelettrester från djur. (Linn, 2015, s 2–3. Se bilaga 1). Efter att
Alice har simmat över sjön, som var gjord av hennes tårar, möter hon en samling av olika djur
som hon börjar konversera med. Alice påpekar att hon vill bli torr efter simturen och då
anordnar de en kapplöpning där de får springa sig torra (Carroll,1865, s. 23–25). Denna
specifika sekvens finns inte omnämnd i Linns bilderbok. En annan sekvens som är borttagen
från bilderboken är att Alice gör ett besök hos hertiginnan. När hon kommer in i hennes hus
möter hon hertiginnan sittandes i köket med ett nyfött barn i knäet. När Alice får barnet i sin
famn inser hon att det är en gris. Däremot är karaktären hertiginnan omnämnd i bilderboken 
19
vid ett tillfälle och det är när den vita kaninen frågar Alice ”’Var är hertiginnans handskar?’
ropade han till Alice” (Linn 2015, s 10).
Likheter som vi kan se är att bilderboken och kapitelboken följer samma kronologiska
ordning genom berättelsen. Det är också tydligt i båda böckerna att Alice förvandlas till stor
och sedan till liten. Här berättar båda författarna samma sak. I Carrolls bok beskrivs hur Alice
reagerar när hon växer:
I det samma slog hon huvudet i salstaket. [---] -Du borde riktigt skämmas, sade Alice. Du är
ju stora långa flickan […] och så gråter du på det där sättet. Sluta genast med det! Men hon
fortsatte ändå att gråta och göt sådana tårefloder att det blev en riktig sjö omkring henne,
som täckte halva golvet och var en decimeter djup. (Carrol 1865, s 15).
Susie Linn beskriver samma händelse med både text och bild: ”Nu började hon växa, hon
växte så mycket att hennes huvud slog i taket – och hon började gråta. Alice grät så mycket
att hennes tårar blev till en sjö som översvämmade rummet […]” (Linn, 2015, s 8) Det här är
texten till bilden som visar hur Alice blir stor och hon slår i huvudet i taket och börjar gråta.
Vi kan även se att de kända episoderna som tebjudningen, krocketspelet och rättegången är
representerade i båda böckerna. I bilderboken är det förkortade varianter av episoderna men
här samspelar bild och text för att förmedla de olika scenarierna och det medför att läsaren får
med sig intrigen. Det här återkommer vi till när vi behandlar de olika episoderna djupare.
6.1.1 Skillnader och likheter
Efter vår undersökning av skillnader och likheter mellan kapitelboken och bilderboken kan vi
konstatera att vi ser skillnader efter att adaptionen har gjorts till bilderboken, men det finns
även likheter kvar. I bilderboken är vissa delar borttagna och det beror på att det är en
komprimerad version och därmed finns det inte utrymme för allt i bilderboken. I och med
detta har adaptionen genomförts för att passa det nya medium, vilket Frus och Williams
(2010, s 3) berör och i vårt arbete är det bilderboken som utgör det nya mediet. De väsentliga
delarna ur kapitelboken är med i bilderboken och båda böckerna följer samma kronologiska
ordning under berättelsens gång. Exempel på en sådan likhet är när Alice genomgår vissa
kroppsliga förändringar som när hon blir stor och slår i salstaket. En skillnad som vi ser är att
i kapitelboken har Alice syster en liten roll i berättelsen vilket inte finns med i Linns version. 
20
Ytterligare en skillnad är att Carroll har valt att ta med en berättarröst som för fram Alice
tankar och hur hon prövar sina kunskaper från skolan när hon faller ner i kaninhålet.
-Jag undrar hur många mil jag har fallit nu? sade hon högt. Jag måste vara nära jordens
medelpunkt. Det är visst sexhundrafemtio mil, tror jag. (Alice hade fått lära sig en hel
mängd sådana saker i skolan. Tillfället var ju inte så väl valt att visa upp kunskaperna,
eftersom det inte fanns några åhörare, men det var ett mycket lämpligt tillfälle för henne att
repetera den.) (Carroll 1865, s 8)
Detta är något som vi ser är svårt att förmedla i bilderboken utifrån samspelet mellan text och
bild. I Carrolls version ser vi att det förekommer rim och ramsor som förhöjer bokens helhet
och hjälper läsaren att förstå Alice många bottnar. I bilderboken finns det inget inslag av rim
och ramsor.
6.2 Alice
I vår undersökning kommer vi nu att gå in på de utvalda karaktärerna Alice, den vita kaninen,
kålmasken/fjärilslarven och Cheshirekatten och vi börjar med Alice. Alice karaktär utgör
huvudrollen i Lewis Carrolls verk och får därmed mest utrymme i undersökningen av
karaktärerna men hon förekommer även i episoderna som behandlas. Undersökningen
kommer först att gå in på hur respektive karaktär beskrivs till det yttre ifråga om mimik och
kroppsspråk men även hur karaktären är som person, exempelvis nyfiken, rädd och barsk.
Dessa kriterier behandlas även när vi går in på vad vi kan utläsa av bilderna på karaktären.
Upplägget är genomgående i analysen av karaktärerna i både kapitelboken och bilderboken.
6.2.1 Karaktären Alice i kapitelboken.
Utifrån texten framställs Alice som en blandning av en barn- och en vuxenkaraktär. Alice är
väldigt nyfiken av sig som ett barn kan vara och i och med sin nyfikenhet hamnar hon i olika
situationer. När hon följer efter den vita kaninen tänker hon inte på konsekvenserna utan
nyfikenheten tar över och hon följer med kaninen ner i hålet (s. 8). När Alice upptäcker den
lilla flaskan blir hon återigen nyfiken på vad den innehåller, men trots detta resonerar hon
med sig själv som en vuxen om hon ska dricka den eller inte. Det står drick mig på flaskan
och inte gift och därmed bestämmer hon sig för att dricka upp innehållet (s. 11). När Alice blir
ledsen över att inte hon inte riktigt vet vem hon är så blir hon arg på sig själv, för hon vet att
man inte behöver gråta över en sådan sak. Här förstår man som läsare att Alice vill vara 
21
förståndig men barnet tar över hand med känslorna (s. 15). I kapitelboken kan vi se att Alice
känner sig förvirrad och förundrad över att hon kan prata med djuren, vilket hon är väl
medveten om att man inte kan göra, men ändå gör hon ett försök som när hon pratar med
råttan i sjön av tårarna.
- Jag undrar om det tjänar något till att tala till den där råttan? tänkte Alice. Här är ju
allting så besynnerligt, att det mycket väl kan tänkas att hon kan tala. Åtminstone skadar det
inte att försöka. Och så började hon:
- O, råtta, vet du hur man ska komma upp ur den här sjön? [---] Men hon sade ingenting. –
Kanske hon inte förstår engelska, tänkte Alice. (Carroll 1865 s. 19–20).
Citatet förtydligar Alice funderingar och resonemang med sig själv om vad man kan göra och
inte göra, men trots sina resonemang vill hon ändå ta reda på om råttan kan prata eller inte i
det underliga landet som hon befinner sig i. Under berättelsens gång accepterar Alice att hon
hamnar i underliga situationer, men innerst inne tycker hon att det är konstigt att spela krocket
med en flamingo som klubba och en igelkott som klot (s.70–71).
Vid några enstaka tillfällen i berättelsen får Alice tillfälle att beskriva sig själv utifrån sitt eget
perspektiv. Ett sådant tillfälle är när hon äter upp kakan och blir lång som en kikare och sedan
säger hon ”Adjö, mina fötter! […] Å, mina stackars små fötter, jag undrar just vem som nu
ska sätta på er strumpor och skor. Jag kan det alldeles säkert inte” (Carroll, 1865, s 14–15. Se
bilaga 2). Här får vi reda på hur hon ser på sina fötter ur sitt eget perspektiv. I andra delar av
boken för berättarrösten talan om hur Alice är och ser ut storleksmässigt. Carroll vill visa upp
karaktären Alice som en duktig elev genom att ge henne olika ramsor som hon läser för olika
personer. Alice kommenterar de här tillfällena med att referera till hennes läxor. Hon kan
ramsorna och vet i sitt huvud hur de ska låta men orden blir lite konstiga ibland eftersom hon
är i Underlandet. Exempelvis när hon ska läsa upp Rida rida ranka blir orden inte som hon
tänkt sig (s. 88–89).
De bilder av Alice som finns i kapitelboken visar en flicka från 1800-talet och det kan man se
på hennes klädsel. Hon har en fin klänning, strumpor och små söta sandaler. Klädseln är
densamma på alla illustrationerna vilket också gör att man förstår att berättelsen inte utspelar
sig under en längre tid. Alice ansiktsuttryck ger ingen vink om hur hon känner sig eller vill
uttrycka något som exempelvis glädje. Mimiken i ansiktet har små variationer och det är på
22
hennes ögon som vi kan urskilja dessa variationer (se bilaga 2). På bilden i bilaga 2 ser vi att
Alice ögon är stora och det tolkar vi som om hon är rädd eller förvånad över att hon har vuxit
så mycket. Kroppsspråket påvisar en stel hållning i samma bild. I bilaga 10 visar Alice med
sitt kroppsspråk hur hon värjer sig för korten som kommer flygandes emot henne. Bilden
visar även att Alice upplever rädsla genom mimiken och hennes blick. Alla bilder av Alice i
boken illustreras i svartvitt och vi kan därmed inte urskilja om vilken färg som klänningen har
eller om hon har rodnade kinder.
6.2.2 Karaktären Alice i bilderboken.
Susie Linn beskriver inte Alices utseende i texten. Det finns några beskrivningar på hur Alice
känner sig: ”Hon kände sig varm, sömnig och uttråkad” (Linn 2015, s 2). Under rättegången
beskriver författaren Alice känslor i texten. ”Allt eftersom rättegången fortsatte blev Alice
mer och mer förvånad, och mer och mer irriterad” (Linn 2015, s 22). När Alice får syn på
kakan tänker hon högt i texten och därmed blir läsaren medveten om vad som försiggår inuti
hennes huvud (s 4). I en annan sekvens skildrar författaren också att Alice blir ledsen och
börjar gråta. Det framkommer även i boken att författaren beskriver att Alice innehar olika
egenskaper såsom nyfiken, påhittig och att hon är handlingskraftig.
När vi tittar på bilderna i bilderboken ser vi en liten flicka med blont hår och ett blått hårband.
Hon har en blå klänning med ett vitt förkläde. Alice klädsel är densamma genom hela boken.
Mimiken i ansiktet varierar från uppslag till uppslag. Illustratören visar genom sina bilder att
Alice blir bland annat glad, häpen, ledsen och förvånad. Bildernas storlek på Alice varierar.
På mittuppslaget täcker Alice upp båda sidorna vilket visar hennes storlek i jämförelse med
huset som hon befinner sig i (s 10–11).
6.2.3 Skillnader och likheter
Utifrån analysen av karaktären Alice i både kapitelbok och bilderbok konstaterar vi att Alice
framställs och beskrivs på olika sätt i texten i böckerna, men det finns även likheter. I
kapitelboken finns det inte några beskrivningar i texten om hur Alice ser ut förutom när hon
förvandlas i storlek. Vid ett tillfälle beskriver dock Carroll hur Alice själv ser på sina fötter. I
bilderboken ser vi inte heller några beskrivningar i texten av Alice och hennes utseende. För
att kunna utläsa Alice utseende får man förlita sig till bilderna i båda böckerna. Alice klädstil
liknar varandra som vi kan se på bilderna i bilaga 2 och 3. Här kan vi se att illustratören 
23
Alexandra Ball inspirerats av illustratören John Tenniel när hon illustrerar sina bilder till
bilderboken. Vi har även sett att i båda böckerna förmedlas känslorna genom texten. Genom
bilderna och texten i bilderboken kan vi se att de samspelar och påvisar vad Alice känner.
Nikolajeva (2000, s 140) nämner att beskriva olika känslor är något som görs bäst genom
texten. I bilderboken kan vi delvis se det som Nikolajeva tar upp, men vi kan också se att
illustratören och författaren samarbetar omkring bild och text och på det sättet får fram Alice
känslor. När texten säger att hon är ledsen visar även bilden att hon är det genom att tårarna
rinner ner för hennes kinder. Däremot i Carrolls version illustreras Alice som ett stenansikte
och påvisar därmed inga känslor. Ytterligare en aspekt som vi ser i vår analys är att bilderna
är svartvita i kapitelboken medan i bilderboken är de färglagda, vilket gör att man ser
exempelvis rodnad på Alice kinder. I Carrolls verk framgår det att Alice är en karaktär som
ibland visar sig duktig som en vuxen och ibland nyfiken som ett barn. Det här är något som vi
inte ser i någon form framträda i bilderboken.
6.3 Den vita kaninen
Analysen av karaktärer fortsätter med den vita kaninen. Denna karaktär dyker upp lite då och
då genom berättelsen och det är han som lockar ner Alice i Underlandet.
6.3.1 Karaktären den vita kaninen i kapitelboken.
Kaninen beskrivs i kapitelboken som att han har röda ögon och en väst på sig och i hans ficka
finns ett fickur som har en central roll genom hela berättelsen. Denna karaktär framställs som
en ordentlig person som vill tillmötesgå hertiginnan (s.15) men även drottningen. Han är på
väg till den stundande krocketturneringen och rättegången och vill inte komma för sent.
Kaninens oro över tiden upprepas ett antal gånger genom hela berättelsen. Han säger vid ett
tillfälle: ”- Vid mina öron och morrhår, vad klockan är mycket!” (Carroll 1865, s 10). Under
rättegången får kaninen läsa upp anklagelserna mot hjärter knekt och därefter ger Carroll
honom rollen att styra upp ordningen under rättegången (s. 92-94).
Bilderna på den vita kaninen är svartvita och detaljerade. Han illustreras av Tenniel med
mänskliga drag genom att han står på två ben och håller i sitt fickur med tassen, som ser ut
som en hand. Kaninen har ett huvud, ben och fötter (tassar) som en kanin. Han ser proper ut
på bilderna med sin kavaj, väst och käpp under armen (se bilaga 4). Mimiken på bilderna är
inte framträdande och hans kroppsspråk visar på några bilder att han är på språng för läsaren 
24
ser bara ryggen på honom (1865, s 16). Kaninen byter klädstil till rättegången och då är han
klädd i klänning med hjärtan på, som ett spelkort, och en kraftig krage runt halsen (1865, s
91).
6.3.2 Karaktären den vita kaninen i bilderboken.
Den vita kaninen beskrivs i texten som att han har bråttom och skuttar förbi Alice ett par
gånger. Han säger även till Alice att gå in i ett hus för att hämta hertiginnans handskar och det
är det enda stället som han har en betydande roll i berättelsen. Det finns inget mer om
kaninens utseende, beteende eller sätt att uttrycka sig. Däremot illustreras han ett antal gånger.
Vi kan se att Alexandra Ball inspireras av John Tenniels illustrationer från originalversionen
till viss del. Hon behåller kaninens mänskliga drag i form av en upprätthåll hållning och att
han har kläder på sig. På sidan 2 springer han in med fickuret i tassen och tittar intensivt med
sina blåa ögon på uret och kaninhålet. Alice utropar då till kaninen: ”’Hallå herr Kanin!’
ropade Alice, nu klarvaken!” (Linn 2015, s 3). Utseendemässigt illustreras kaninen med
mänskliga drag och blå ögon och med sin röda väst på sig. Klädseln är densamma på de fyra
bilderna som han är med på.
6.3.3 Skillnader och likheter
Utifrån undersökningen av den vita kaninen ser vi att karaktären får en mer framträdande roll
i kapitelboken i jämförelse med bilderboken. Den centrala funktionen för kaninens karaktär i
bilderboken är när Alice följer efter honom ner i kaninhålet och kommer till Underlandet.
Sedan är han bara med i berättelsens periferi. Den vita kaninens uppgift är att ha hand om
tiden i kapitelboken, vilket omnämns lite i texten i bilderboken. Illustratören väljer att ta med
fickuret på bilderna i bilderboken men läsaren får ingen förståelse varför uret är med, som
exempelvis ” Från ingenstans kom en vit kanin springande med ett fickur i tassen…” (Linn
2015, s 2). Det är ett samspel mellan bild och text i bilderboken men tidens betydelse är inte
så markant som i kapitelboken. Carroll använder sig av karaktären för att i vissa scener föra
berättelsen framåt. Kaninen påpekar några gånger att han kommer för sent och tiden håller på
att rinna honom ur handen. Det är en fingervisning för läsaren om att det är något stort på
gång. Carroll ger kaninen en framträdande roll även under rättegången vilket inte Linn gör i
sin version. Efter att ha jämfört kaninen utifrån Nikolajevas (2017, s 167–168) redogörelse för
platta och runda karaktärer, kan vi konstatera att kaninens karaktär är en platt karaktär för att
han innehar endast ett kännetecken och det är oron för tiden. Tidigare har vi nämnt att det 
25
finns likheter i illustrationerna mellan böckerna, men vi har även sett skillnader. Tenniel
illustrerar kaninen som en människa med drag av en kanin medan Ball illustrerar en kanin
med lite mänskliga drag.
6.4 Kålmasken /Fjärilslarven
Den tredje karaktären i denna analys är kålmasken/fjärilslarven. Han har en liten roll i
berättelsen och förekommer bara i en episod. Hans roll i berättelsen är att hjälpa och vägleda
Alice i Underlandet.
6.4.1 Karaktären kålmasken/ fjärilslarven i kapitelboken.
I kapitelboken benämns denna karaktär som ”den blå kålmasken”. När han nämns första
gången beskrivs han som en lugn person som sitter med armarna i kors och röker sin pipa.
Därefter byter kålmasken uppträdande när Alice går in i en diskussion med honom om vem
hon verkligen är, och då blir han tvär och irriterad och höjer rösten mot henne. Kålmaskens
roll i texten är att hjälpa Alice och ge henne goda råd omkring hennes förvandlingar. Hon
känner en slags tillhörighet till honom då hon vet att kålmasken också ska förändras och bli
puppa och sedan en fjäril. Alice påpekar att ”[…] men när du en dag blir förvandlad till puppa
– det vet du att du kommer att bli – och sedan till fjäril, så tror jag nog att du kommer att
känna dig lite konstig.” (Carroll 1865, s 38). Under konversationen mellan Alice och
Kålmasken försöker Alice dra orden ur munnen på honom för han har en kort ton mot henne.
Han svarar väldigt kort och ställer alltid en motfråga till henne. Alice säger: ”- Jag tycker att
du först borde tala om för mig, vem du är. – Varför det? frågade kålmasken.” (Carroll, 1865, s
38). Trots kålmaskens tvära sätt gentemot Alice ger han henne en svamp som ska hjälpa
henne. Svampen ska hon äta för att antingen bli stor eller liten beroende på vilken sida av
svampen hon äter. (1865, s 37–44).
Det finns en enda bild på kålmasken (s 39) och på den avläser vi att även denna karaktär har
mänskliga drag. Vi ser en hand och en näsa som liknar en människas. Kålmasken sitter på en
svamp och röker en vattenpipa med ryggen mot läsaren. Därmed är ansiktet nästan skymt. Vi
kan se att han bär någon form av klädsel för det syns långa och vida ärmar på hans arm. 
26
6.4.2 Karaktären kålmasken/fjärilslarven i bilderboken.
I bilderboken benämns denna karaktär som ”en blå fjärilslarv”. Det som nämns om honom i
texten är att han är snäll och Alice erbjuds en svamp att äta. Om hon tar en tugga på den ena
sidan av svampen hjälper det henne att bli mindre, och den andra sidan gör att hon blir större
(s 12–13).
Bilden som fjärilslarven finns med på visar när han ger Alice en tvådelad svamp. Genom
mimiken kan vi avläsa att larven har ett snällt ansiktsuttryck och på näsan har han ett par
glasögon, vilket gör att han inte bara ser snäll ut utan även klok. (se bilaga 5) Fjärilslarven är
färgad blå med inslag av gult, grönt och rött. Illustratören har gett honom några mänskliga
drag såsom näsa, ögon, fötter och händer och han ler snällt mot Alice (s 13). Kroppen är som
en fjärilslarv men den är mönstrad likt ett paisleymönster. Fjärilslarven visar inte något
speciellt med sitt kroppsspråk.
6.4.3 Skillnader och likheter
Det finns tydliga skillnader mellan böckerna beträffande hur beskrivningen av karaktären
framställs och beskrivs. En stor skillnad är att de har olika namn i böckerna. Carroll benämner
honom som en kålmask och Linn som en fjärilslarv. I kapitelboken framställs han som en
vuxen karaktär som tillrättavisar det lilla barnet men ändå vägleder henne framåt. I
bilderboken är däremot larvens uppgift att ge Alice en svamp som ska hjälpa henne att få
tillbaka sin rätta längd och det kan då hjälpa henne att fortsätta sin vistelse i Underlandet. I
kapitelboken för Alice och kålmasken en längre konversation om vem Alice egentligen är
men i bilderboken säger fjärilslarven endast vad svampen ska användas till.
Bilderna i böckerna skiljer sig också från varandra. I kapitelboken ser vi mänskliga drag på
kålmasken medan i bilderboken är han mer autentisk illustrerad som en fjärilslarv, men det
finns även mänskliga drag. I bilderboken illustreras larven som en snäll och klok larv, vilket
vi ser genom mimiken i ansiktet och de röda glasögonen som sitter på näsan, som kan tolkas
av läsaren som klokhet. I kapitelboken illustreras kålmasken bakifrån och därmed syns inte
någon mimik. Bilden i kapitelboken förtydligar textens budskap för läsaren genom att den
visar vad texten handlar om. Bild och text kompletterar därmed varandra, det texten inte tar
upp visar istället bilden. 
27
6.5 Cheshirekatten
Den fjärde och sista karaktären som vi gör en djupare analys av är Cheshirekatten. Det är en
karaktär som förekommer under några sekvenser i berättelsen. Hans roll är att vara en kompis
till Alice och han bryr sig om henne.
6.5.1 Karaktären Cheshirekatten i kapitelboken.
Cheshirekatten beskrivs i Carrolls text som en stor katt med ett stort flin vilket gör att man ser
alla hans tänder och han har även långa klor på sina tassar. Katten tillhör hertiginnan och det
är där Alice stöter på honom första gången och enligt Alice ser han snäll ut. Karaktären
fungerar som en vägvisare åt Alice under hennes tid i Underlandet. Han berättar var olika
personer bor och påtalar att alla är lite galna, och det innefattar även honom när han beskriver
sig själv.
- För det första, sade katten, så är en hund inte galen. Håller du inte med om det?
– Ja, det gör jag nog, sade Alice.
– Och en hund morrar ju när den är arg, fortsatte katten, och den viftar på svansen när den
är glad. Men jag morrar när jag är glad och viftar på svansen när jag är arg. Därför är jag
galen. (Carroll 1865, s 56)
Cheshirekatten kommer och går genom berättelsen. Han framträder både i hel skepnad och
med bara huvudet (se bilaga 6). När han försvinner går det sakta och bit för bit försvinner han
bort och det sista är flinet. Katten kommer fram med endast ansiktet under krocketturneringen
och frågar hur Alice har det och vad hon tycker om deltagarna i spelet.
Illustrationerna på katten stämmer överens med beskrivningarna i texten. Munnen är
framträdande och tänderna syns. Katten har ett snällt ansiktsuttryck trots att han har ett
markant flin. De tre bilderna som katten finns med på är placerade över texten och han tittar
ner på personerna som också finns med på bilden. I och med det får han en överblick över
händelsen som utspelar sig på bilden (se bilaga 6). Bilden som visar att han försvinner bort är
katten tecknad diffust och suddig (s 57). Illustrationen av katten påvisar inga tecken på
mänskliga drag, utan han ser ut som en autentisk katt.
6.5.2 Karaktären Cheshirekatten i bilderboken.
Utifrån texten framställs Cheshirekatten som hjälpsam då han uppmanar Alice att hon ska
besöka Påskharen. ”’Mjauuu… Du borde besöka Påskharen’, sa katten, hjälpsamt” (Linn 
28
2015, s 14). Avbilden på katten visar en snäll och leende katt där tänderna framhävs (s 14).
Färgsättningen på katten är brun och har inslag av mörkröda ränder.
6.5.3 Skillnader och likheter
Utifrån analysen av Cheshirekatten ser vi att karaktären får olika stor plats i berättelsen. I
bilderboken är hans enda roll att vägleda Alice till Påskharen medan i kapitelboken får han
lite mer utrymme. I den boken dyker han upp ett par gånger och är som en vän till Alice som
hon kan ty sig till. Ansiktsmimiken är identiska med varandra i böckerna. Illustratörerna gör
liknande bilduttryck med det stora flinet och hans framträdande tänder. Samspelet mellan
texten och bilderna i båda böckerna gör att läsaren får en helhetsbild av Cheshirekatten och
karaktären för berättelsen framåt, eftersom han ger Alice vägledning om vart hon ska ta vägen
någonstans.
6.6 Tebjudningen
Analysen övergår nu till att undersöka hur tre episoder framställds i kapitelboken och
bilderboken och de är tebjudningen, krocketturneringen och rättegången. Den första episoden
vi jämför är tebjudningen. Undersökningen behandlar episoden utifrån texten och sedan går vi
in på hur den illustreras och detta berör både kapitelboken och bilderboken. Vi belyser även
vissa karaktärer som inte getts utrymme för under tidigare avsnitt i uppsatsen. Karaktärerna är
hattmakaren, påskharen, hasselmusen, kungen och drottningen. Undersökningen tar även upp
miljöbeskrivningar utifrån bild och text i episoderna. Alice hänvisas av Cheshirekatten att
besöka påskharen och när hon kom dit befinner hon sig mitt i en tebjudning tillsammans med
påskharen, hattmakaren och hasselmusen.
6.6.1 Episoden tebjudningen i kapitelboken kapitel ”En tokig tebjudning” sid 58–65.
När Alice kom till tebjudningen avvisas hon av gästerna kring bordet, för det finns ingen plats
för henne. Alice argumenterar för att det finns en plats och slår sig objuden ner. De som sitter
runt bordet är påskharen, hattmakaren och hasselmusen. Ett stort bord står uppdukat framför
huset under ett träd. De tre karaktärerna är placerade vid bordet på samma sida. Hasselmusen
används som en kudde, eftersom han hänger över bordet och sover. Alla tre karaktärerna
beskrivs inte i texten utseendemässigt utan företrädesvis hur de uppträder gentemot varandra.
Påskharen beter sig nonchalant gentemot Alice i början av episoden. Han säger till henne:
”- Det var mycket oartigt av dig att slå dig ner objuden, svarade påskharen. – Jag visste inte 
29
att det var ditt bord, sade Alice. Det är ju dukat för många fler än tre.” (Carroll 1865, s 58).
Sedan accepterar han henne som en gäst vid bordet. Hattmakaren beter sig ohyfsat mot Alice
för han påpekar att hon behöver klippa sig. ”- Du behöver klippa dig, sade hattmakaren. Han
hade suttit och tittat på Alice en stund med nyfikna blickar, och detta var det första han sade.”
(Carroll 1865, s 58). På det här sättet tycker inte Alice att man ska säga, för det är ohyfsat.
Hattmakaren avvisar även Alice när hon försöker prata med hasselmusen. Det framgår i
texten att hattmakarens uppgift är att hålla reda på tiden. Han har en klocka som visar vilken
dag det är och inte vilken tid som normala klockor gör. Tiden är abstrakt i vanliga fall men
hattmakaren ser Tiden som en person. ” – Om du kände Tiden lika bra som jag, sade
hattmakare, så skulle du inte slösa bort den utan slösa bort honom. […] Du har väl aldrig ens
talat med Tiden!” (Carroll 1865, s 60–61).
Den tredje karaktären kring bordet vid tebjudningen är hasselmusen. Hans karaktär beskrivs
som trött och sömnig. Hans uppgift under tebjudningen är att berätta en saga för de andra
personerna. Även hasselmusen är avig mot Alice när hon ger kommentarer omkring sagan
som han berättar. Hans kommentar är om hon inte är tyst får hon avsluta sagan själv. När
sagan är slut reser sig Alice för att gå och då somnar hasselmusen direkt.
Det finns tre bilder med från tebjudningen i kapitelboken och de finns på sidorna 59, 61 och
65. På alla tre bilderna finns hattmakaren med och han illustreras som en man med hög hatt
och skjorta med fluga och med ett nonchalant uttryckssätt, genom att han visar upp sin näsa
med huvudet bakåtlutande (se bilaga 7). Påskharen och hasselmusen är med på två av
bilderna. Påskharen har mänskliga inslag genom att han har på sig kläder, skjorta och fluga,
och sitter vid bordet på en stol och hans mimik är intetsägande. Hasselmusen illustreras
diffust på ena bilden medan den andra bilden visar hur han blir nedtryckt i tekannan. Även
Alice är med på den första bilden. Alice placering på bilden är på änden av bordet. Hon sitter
på en finare stol med klädd rygg medan de andra tre sitter på pinnstolar.
6.6.2 Episoden tebjudningen i bilderboken sid 15.
I bilderbokens text framgår det att Alice tar sig till tebjudningen i påskharens hus och blir
mottagen av de andra gästerna, vilka är påskharen, hattmakaren och hasselmusen. Alice säger:
”’Jag skulle verkligen vilja ha en kopp te,’ sa Alice, och tittade på de andra gästerna” (Linn
2015, s 15). Hattmakaren svarar då Alice ”’Här står tiden still,’ förklarade den galne
Hattmakaren. ’Det är ALLTID tid för te!’” (Linn 2015, s 15). I texten beskrivs hattmakaren 
30
som galen och hasselmusen som sömnig. Påskharen nämns inte i texten mer än att han är med
runt bordet.
Bildens illustrationer visar en glad Alice och en glad hattmakare och även påskharen ser ut att
trivas kring bordet. Hasselmusen sitter på stolen och sover. Karaktärerna är uppklädda vilket
syns genom att hattmakaren har en hatt, skjorta och fluga på sig och påskharen är klädd i
skjorta och fluga. Hasselmusen har en rosa blus på sig (se bilaga 8). Episoden finns på ett
halvt bilduppslag där man ser bordet uppdukat i trädgården under ett träd. På bordet ligger det
en mönstrad duk och det står en tekanna och tekoppar på bordet. Hasselmusen välter ut en
tekopp så det blir en fläck på duken. Hattmakaren och påskharen sitter på varsin ända av
bordet medan Alice står vid den ena långsidan och hasselmusen sitter på den andra.
Hattmakaren sitter på den bättre stolen medan de andra har pinnstolar.
6.6.3 Skillnader och likheter
Analysen av denna episod visar samma kronologiska ordning i båda böckerna. En skillnad
mellan böckerna som noterats är att i kapitelboken välkomnas inte Alice till bordet, medan i
bilderboken framkommer det att hon bjuds på te. Vi ser det även i jämförelsen mellan
bilderna i böckerna. I bilderboken är Alice och de andra gästerna kring bordet glada, medan i
kapitelboken ser det ut som gästerna nonchalerar Alice och hon visar med sitt kroppsspråk en
bestämd hållning. Karaktärerna är illustrerade på liknande sätt, de är uppklädda alla tre, men
som tidigare nämnts är mimiken olika mellan böckerna. I kapitelboken ser vi att texten
beskriver vad bilderna visar medan i bilderboken visar bilderna mer än vad texten säger.
6.7 Krocketturneringen
Den andra episoden som vi väljer att undersöka är krocketturneringen. Efter tebjudningen
kom Alice till drottningens trädgård där det sker en krocketturnering. Alice blir inbjuden av
drottningen till att deltaga i spelet.
6.7.1 Episoden krocketturneringen i kapitelboken i kapitlet ”Drottningens krocketplan” sid
66–74.
När Alice befinner sig i drottningens trädgård kom det en procession som består av
drottningen, kungen, deras knektar och den vita kaninen. Alice tillfrågas av en skrikande
drottning om hon vill delta i krocketspelet. ” – Utmärkt! skrek drottningen. Kan du spela 
31
krocket? […] -Ja ropade Alice. -Kom då! skrek drottningen.” (Carroll 1865, s 70). Hon tackar
ja till erbjudandet och ansluter sig till processionen intill den vita kaninen. Krocketplanen
beskrivs som plogfåror och jordhögar, och bågarna som kloten ska rulla igenom är i form av
soldater som står framstupa. Krocketklubborna är rosa flamingos och kloten är små igelkottar.
Alice reflekterar över hur svårt det är att hantera flamingon som en krocketklubba.
Det besvärligaste var att hantera flamingon, tyckte Alice. Hon kunde visserligen ganska lätt
hålla honom under armen och låta benen hänga rätt ned, men så fort hon fått honom att
sträcka ut halsen och ämnade ge igelkotten en stöt med hans huvud vred han på sig och såg
henne i ansiktet med en så löjlig min att Alice måste skratta. (Carroll 1865, s 70).
Drottningen framställs i texten som en hård och sträng person. Är det någon som säger emot
henne befaller hon direkt ”Hugg huvudet av dem!” (Carroll 1865, s 69). Detta återkommer ett
antal gånger under episoden. Hon uppfattas även som pedant för hon inspekterar sin trädgård
noggrant och även sina anställda. Kungen beskrivs som att han har en underlägsen position i
förhållande till drottningen. Han kan inte ta egna beslut utan tillfrågar henne när de viktiga
besluten ska fattas och utföras. Kungen har ingen framträdande roll under krocketturneringen.
Bilderna från krocketturneringen och processionen är detaljrika. Drottningen har på sig en
klänning med hjärtan på, hon gestaltas alltså som ett spelkort, hjärter dam. Kungen gestaltas
också som ett spelkort, hjärter kung, och har en kunglig utstyrsel på sig med en krona på
huvudet och en spira i handen. Knektarna vid kungens hov gestaltas som riktiga spelkort och
korten utgör deras klädsel. På en av de tre bilderna står drottningen i förgrunden på bilden och
pekar med en barsk gest mot Alice (s 69). Vi avläser hennes agerande genom mimiken och
hennes kroppsspråk. Kungen och hovet står i bakgrunden och deras mimik är lite olika.
Kungen ser sur ut medan knektarna uttrycker förväntan. På en bild illustreras Alice med en
flamingo i famnen och igelkottar på backen (s 71). Flamingon illustreras som en fågel och har
inga mänskliga drag och detsamma gäller för igelkottarna. Sista bilden (s 73) på
krocketturneringen visar hur kungen står och diskuterar med drottningen och klöver knekt och
även denna bild är detaljrik. Mimiken och kroppsspråket på karaktärerna visar att de är arga
på varandra. Cheshirekatten finns även med på bilden som vi har nämnt tidigare under
rubriken Cheshirekatten (6.5.1).
32
6.7.2 Episoden krocketturneringen i bilderboken sid 15–19.
I texten får läsaren vetskap om att det går en procession genom drottningens vackra trädgård
och i den ingår flera spelkort, vilka representeras av hjärter kung, hjärter dam och den vita
kaninen. Drottningen skriker till Alice ”’Hallå där!’ Kom och spela krocket med oss!” (Linn,
2015, s 18). Citatet visar hur drottningen är beskriven i texten. Hon skriker/befaller Alice till
att deltaga i spelet. Helt plötsligt deltar Alice i krocketturneringen vilket hon upplever som det
underligaste hon har varit med. Klubborna är flamingor och kloten är igelkottar. I bilderboken
finns inga mer karaktärer omnämnda i texten.
Det finns två bilduppslag där processionen och krocketturnering illustreras. De befinner sig
utomhus på en plan som är inhägnad av ett staket. Bågarna till krocketspelet illustreras som
vanliga krocketbågar. Drottningen har en klänning på sig med röda hjärtan och kungen bär en
lång cape och även den har röda hjärtan. Mimiken på de båda karaktärerna är allvarlig och
drottningen ser bestämd ut vilket avläsas av hennes kroppsspråk (s 17). Den vita kaninen,
Alice och en knekt är också gestaltade på bilduppslaget. På nästa bilduppslag finns
drottningen och Alice med och de spelar krocket. Drottning håller i en flamingo och svingar
iväg igelkotten med full kraft. Det gör att Alice nästan blir träffad av igelkotten (se bilaga 9)
och hon får huka sig ner för att inte bli det. Drottningens mimik på denna bild utstrålar ilska.
6.7.3 Skillnader och likheter
Analysen av denna episod konstaterar vi att båda böckerna följer samma kronologiska
ordning. Karaktärerna får olika mycket utrymme. Drottningen har den framträdande rollen i
båda böckerna. Hennes mimik och kroppshållning illustreras på liknande sätt. Drottningens
inbjudan till Alice gällande krocketturneringen skiljer sig mellan böckerna. I kapitelboken
skriker drottningen till henne och frågar om hon kan spela krocket, medan i bilderboken
beordrar drottningen att Alice ska vara med i spelet. Kungen får mer utrymme i kapitelboken,
än i bilderboken, genom både text och bild. Han för exempelvis en konversation med
Cheshirekatten och Alice.
-Vem talar du med? frågade kungen, som kommit fram och nyfiket betraktade katthuvudet.
- Får jag föreställa en vän till mig, en Cheshirekatt, svarade Alice.
– Jag tycker inte alls om hans utseende, sade kungen. Men han kan få kyssa mig på handen
om han vill.
– Helst inte, sade katten. (Carroll 1865, s 72)
33
Denna sekvens ser vi inte i bilderboken men kungen finns representerad på en bild och
omnämns i texten att han deltar i processionen. Flamingon och igelkotten beskrivs och
illustreras på liknande sätt. En skillnad i beskrivningen av bågarna i krocketspelet är att i
kapitelboken nämns det endast i texten att de utgörs av soldater, medan i bilderboken finns det
inte omnämnt i texten utan de illustreras som vanliga bågar.
6.8 Rättegången
Den tredje och sista episoden som analyseras är rättegången. Det ska ske en rättegång och
Alice har blivit meddragen i den och har ingen vetskap om vad som kommer att hända. Den
anklagade är hjärter knekt och han har stulit drottningens syltkakor.
6.8.1 Episoden rättegången i kapitelboken i kapitel ”Vem stal kakorna” sid 91–98 och
kapitlet ”Alice vittnesmål” sid 99–106
Under rättegångens episod finns alla karaktärer med som vi tidigare har nämnt. Det är kungen
som håller i rättegången och agerar domare. Bredvid kungen sitter den vita kaninen och
drottningen. Omkring de nämnda karaktärerna finns det en samling av olika djur och hela
kortleken i form av soldater. Mitt i rättegångssalen står det ett bord med drottningens kakor
på. Mellan bordet och hovet står den anklagade hjärter knekt. Läsaren får en beskrivning av
hur några karaktärer är placerade i rättegångssalen genom Alice tankar:
- Det där är domaren, tänkte Alice, för han har en stor peruk. Domaren var förresten kungen
själv, och han bar sin krona ovanpå peruken. Det verkade inte alls vara bekvämt, och det
var absolut inte klädsamt. – Och där är juryns plats, tänkte hon, och de där tolv varelserna
(hon måste säga varelserna, för några var däggdjur och andra fåglar) det är
jurymedlemmarna. (Carroll 1865, s 91–92)
Karaktärernas placering är tydliga genom citatet. Kungen befaller den vita kaninen att blåsa i
trumpeten när varje vittne ska träda fram. Det första vittnet är hattmakaren som kommer ”…
in med en tekopp i ena handen och en smörgås i den andra.” (Carroll 1865, s 94). Hans
vittnesmål är förvirrande och det leder inte fram till något. Kungen blir irriterad och säger ett
antal gånger att han ska hugga huvudet av honom. Nästa vittne är hertiginnans kokerska som
har gjort kakorna. Hon berättar att kakorna är mest gjorda av peppar. Kungen påtalar då att
drottningen får fortsätta förhören för han har fått huvudvärk av all uppståndelse. ”Nästa 
34
vittne! Det får du korsförhöra! sade han till drottningen med låg röst. Jag får så ont i huvudet
av det här.” (Carroll 1865, s 98). Nästa vittne är Alice. När hon reser sig upp i båset råkar hon
slå omkull jurymedlemmarna för hon har vuxit till sin normala storlek. Kungen börjar att
tvivla på om hon får vittna.
Han säger:
-Paragraf fyrtiotvå: Alla personer som är över en mil långa ska lämna salen. Alla tittade på
Alice.
– Jag är inte en mil lång, sade Alice.
– Jo, det är du, sade kungen.
– Du är nära två mil lång, tillade drottningen.
– Men jag går inte ändå, sade Alice. Det är förresten ingen riktig paragraf. Den hittade du
på nu. (Carroll 1865, s 101)
Alice försvarar den anklagande knekten och hon är inte rädd för hovet längre eftersom hon
har vuxit till sin ordinarie storlek. ” – Vem bryr sig om er? sade Alice. (Hon hade nu växt, så
att hon var lika lång som vanligt.) Ni är ju bara en kortlek.” (Carroll 1865, s 104). Drottningen
träder fram när Alice ska avlägga sitt vittnesmål. Hennes uppträdande är barskt och hon hotar
med att hugga huvudet av personer som inte håller med hennes åsikter eller gör som hon
säger. Efter Alice försök till att vittna uppstår det ett kaos i rättssalen och alla korten flyger
över Alice (se bilaga 10).
Det är nio bilder som illustrerar rättegången i kapitelboken. Den vita kaninen illustreras på en
bild och han har en mantel med hjärtan på sig och blåser i trumpeten (s 91). Mimiken är
svårbedömd eftersom han blåser i trumpeten. Kungen och drottningen är tillsammans på en
bild (s 93) där man ser att de sitter på tronen. Kungen bär en domarperuk med kronan på
huvudet och han har även en mantel på sig. Mimiken på honom är intetsägande och
kroppshållningen är svår att avläsa för han sitter ner. Drottningen är klädd i klänning och med
en kåpa samt krona på huvudet. Mimiken är bestämd, mungiporna är neddragna och hon har
en stirrande blick. Kroppshållningen visar också att hon är bestämd, eftersom hon har armarna
i kors. Hattmakaren är illustrerad på två bilder (s 94, 97). Ansiktet är skymt på båda bilderna
och han håller sin smörgås och tekopp i var sin hand. Alice finns med på två bilder (s 99,
105). Den ena bilden skildrar hur hon har växt och vält omkull jurymedlemmarna. Alice
mimik är tidigare beskriven under rubrik 6.2.1. Den andra bilden illustrerar slutet av 
35
rättegången och visar det kaos som uppstår när korten kommer flygandes över Alice (se
bilaga 10).
6.8.2 Episoden rättegången i bilderboken sid 20–23.
I texten framkommer det att alla beger sig till rättssalen och Alice följer med strömmen dit.
Där tillkännages det av en myndig man att en person har blivit anklagad för att ha stulit
drottningens kakor. ”’Ooo!’ utropade juryn som enbart bestod av djur, stora såväl som små.”
(Linn 2015, s 21). Under rättegången blir Alice förvånad och irriterad och dessutom börjar
hon att växa. När Alice kallas upp av den myndige mannen till att vittna, välter hon omkull
jurybåset med alla djuren i. En reaktion på detta kom från drottningen ”’AV MED HENNES
HUVUD!’ skrek Hjärter Dam” (Linn 2015, s 23). Citatet avspeglar hur drottning beter sig
under episoden. Därefter får Alice nog och utbrister ”’NI är inget annat än en samling
spelkort!’ skrek hon, när korten flög upp i luften och ner över henne.” (Linn 2015, s 23)
På bilduppslaget (s 20–21) befinner sig kungen och drottningen mitt på bilden sittandes i ett
bås och till höger om dem den anklagade knekten. Kungens mimik visar att han är förvånad
och drottningens är intetsägande. Karaktärerna, som vi tidigare nämnt, sitter tillsammans med
Alice på vänster sida om kungen och drottningen och lyssnar på den myndige mannen med en
förvånad blick och kroppsspråket uttrycker detsamma. Jurymedlemmarna, som illustreras som
riktiga djur men de har kläder på sig, sitter i ett bås till höger om den anklagade knekten.
Nästa bilduppslag (s 22–23) ser vi drottningen som pekar och skriker till Alice. Hennes
mimik i denna situation uttrycker en ilska och genom hennes kroppsspråk ser vi att hon tar i
när hon skriker. Drottningen står nere i det vänstra hörnet och är mindre i storlek än Alice.
Alice täcker hela sidan 23 med sin storlek och det påvisar hur hon har växt. Bilden visar även
kaoset som bryter ut vid slutet av rättegången och alla spelkorten kommer flygandes.
6.8.3 Skillnader och likheter
Analysen av denna episod påvisar att båda böckerna följer samma kronologiska ordning, men
med en komprimerad version i bilderboken. Den markanta skillnaden vi ser i denna episod, är
att kungen är den som håller i rättegången i kapitelboken och begär fram de olika
vittnesmålen. Det är han som agerar domare. Kungen finns även med på flera illustrationer av
rättegången. I bilderboken är han däremot inte omnämnd i texten men han finns med på en
bild och där utger han ett intetsägande uttryck. I bilderboken är det en myndig man som håller 
36
ordningen i rättssalen. Det finns ingen person som agerar domare. Den myndige mannen är
den som kallar upp vittnen i bilderboken, medan i kapitelboken är det den vita kaninen som
har den rollen. ”- Kalla fram första vittnet! sade kungen. Den vita kaninen blåste i trumpeten
och ropade: - Första vittnet!” (Carroll 1865, s 94).
I bilderboken ges inte karaktären Alice något utrymme till att vittna utan hon kallas bara upp
till vittnesbåset, medan i kapitelboken ges Alice en chans att försvara den anklagade innan
kaoset bryter ut. Vi konstaterar även att bilderna i kapitelboken får ett större utrymme i
förhållande till andra episoder i samma bok. Kapitlen om rättegången innefattas av flera sidor
än de andra berörda episoderna och därmed kan det vara en konsekvens av att det är fler
bilder. Genom analysen konstatera vi att Linn har komprimerat texten i bilderboken och låter
bilden tala mer. Kungens och drottningens mimik och kroppsspråk illustreras på ett snarlikt
sätt i böckerna. Vi ser även att avlutningen på rättegången illustreras på liknade sätt.
Spelkorten flyger upp i luften mot Alice som sträcker upp armarna och värjer sig mot dem.
Denna sekvens har fått ett helt bilduppslag i bilderboken men det finns på en stor bild i
kapitelboken.
7 Diskussion
I det här avsnittet diskuterar vi resultatet av vår analys av kapitelboken Alice i Underlandet av
Lewis Carroll (1865) samt bilderboken Alice i Underlandet av Susie Linn (2015). Det
innehåller även en didaktisk diskussion där vi diskuterar litteraturens relevans i
undervisningen och därmed kopplingen till Läroplanen Lgr11 (Skolverket, 2017). Avsnittet
avlutas med förslag på vidare forskning och en sammanfattande reflektion över uppsatsens
syfte och frågeställningar.
7.1 Diskussion av resultat
Resultatet av analysen diskuteras i följande avsnitt. Analysen visar att det har genomförts en
adaption från Carrolls kapitelbok till Linns bilderbok. Frus och Williams (2010, s 3) menar att
adaptionen bidrar till att originaltexten passar in i ett nytt medium, exempelvis som i detta fall
bilderboken. Det är vissa delar som är helt borttagna från bilderboken, men trots det ser vi att
den kronologiska ordningen i episoderna och själva intrigen i boken är intakt efter att
adaptionen är genomförd. Linn har ändå fått med de mest kända episoderna från Carrolls 
37
version, som exempelvis tebjudningen och rättegången, men i komprimerade versioner. I och
med adaptionen till bilderboken och därmed bortfallet av text, anpassar illustratören bilderna
till intrigen. Bilden kompenserar den borttagna texten och det medför att läsaren får med sig
en del av intrigens innehåll ändå. Bilderboken är komprimerad för att den ska passa yngre
läsargrupper. Det finns diskussioner om Carrolls originalversion är riktad till barn eller vuxna
och efter vår undersökning tycker vi att den har ett mer ungdoms/vuxen perspektiv. Det
grundar vi på att karaktärerna visar upp olika personlighetsdrag i kapitelboken som är svårt
för barn att förstå utan närmare förklaring. Hela intrigen bygger på en dröm som Alice har.
Boel Westin (2008, s 75–77) skriver att forskaren William Empson anser att Carroll använder
Alice som en metafor för hur en vuxen återger tanken om hur det är att vara ett barn. Det kan
vara Carrolls sätt att beskriva sin egen barndom på, hur han gärna vill växa upp och bli vuxen.
Den här metaforen blir inte synlig i bilderboken.
Efter att adaptionen är genomförd kan vi se att de fyra utvalda karaktärerna har genomgått en
förändring i både text och bild. Förändringen som vi kan se är att karaktärerna pratar på ett
snällare sätt och de är mer ödmjuka mot varandra. Det som Linn har behållit i bilderboken
som inte är så snällt är en kommentar som drottningen ger under rättegången när hon skriker
till Alice ”’AV MED HENNES HUVUD’” (Linn 2015, s 23). När vi tittar på bilderna av
karaktären Alice i bilderboken illustreras hon i färg och ser på flertalet bilder glad ut, medan i
kapitelboken är bilderna svartvita och hon ser inte glad ut, utan mer bekymrad över sin
situation. Den vita kaninen har en väsentlig roll i kapitelboken men det kommer inte fram i
bilderboken. Där finns han med i bakgrunden och är omnämnd ett fåtal gånger. Vi kan även
se att de resterande karaktärerna, kålmasken/fjärilslarven och Cheshirekatten, har genomgått
liknande adaption och får en mindre roll i bilderboken. Förändringarna som vi ser är troligtvis
gjorda för att bilderboken är tänkt till en yngre läsgrupp och har därmed en ödmjukare
framtoning. Utifrån undersökningen av karaktärerna finner vi att de är beskrivna som både
platta och runda karaktärer (Nikolajeva 2017, s 167–168). Den vita kaninen, Cheshirekatten
och kålmasken/fjärilslarven anser vi att de uttrycks som en platt karaktär med endast något
kännetecken. Alice däremot är en rund karaktär eftersom hon har fler än ett kännetecken och
läsaren vet inte hur hon kommer att handla i olika situationer. De tre episoderna,
tebjudningen, krocketturneringen och rättegången, som vi behandlar i undersökningen får
också en mildare framtoning i bilderboken än i kapitelboken. Den dramatik som finns kvar i
bilderboken efter adaptionen är när Alice är ledsen och hon är tvungen att simma i sin egen
sjö av tårar. Även när drottning svingar sin flamingo under krocketturneringen och slår iväg 
38
igelkotten mot Alice så hon får ducka för att inte bli träffad, finns kvar. I kapitelboken
uttrycker drottningen ofta att hon vill hugga huvudet av personer och det finns en sekvens
kvar av det i bilderboken.
En skillnad som vi ser i analysen är att Carroll använder sig av rim och ramsor i texten och
det ser vi inte i Linns version. En förklaring till detta kan vara att när Carroll skrev boken
1865 var det en naturlig del i barns vardag med dikter, som Florence Milner (1971) skriver
om i Aspects of Alice. Däremot kan vi se att båda författarna ”leker” med textens utformning.
När råttan berättar sin berättelse i kapitelboken är texten i form av en råttsvans (se bilaga 11)
och i bilderboken när Alice faller ner i kaninhålet slingrar sig texten runt henne och följer ner
i kaninhålet (se bilaga 1).
Nikolajeva (2000, s 139, 178) tar upp att det är svårt att beskriva känsloyttringar i en
bilderbok vilket vi håller med om, men vi kan se att det går att få fram det genom samspelet
mellan text och bild. Författaren påpekar att i vissa fall kan texten förhöja personskildringen
om text och bild överensstämmer med varandra, vilket det gör i bilderboken om Alice. Linn
har tagit med ett fåtal ord i texten om hur Alice känner sig, men vi ser att illustratören
Alexandra Ball visar en del känsloyttringar i illustrationerna såsom glädje och ilska. I
kapitelboken kommer det tydligt fram hur Alice känner sig genom en berättarröst. Den
förmedlar bland annat när Alice blir förvånad och hur hon känner sig, men berättarrösten har
även till uppgift att beskriva miljön i kapitelboken. När vi läser i kapitelboken finns miljön
beskriven i texten och det är den som läsaren får förlita sig till samt bilda egna tolkningar om
hur miljön ser ut (Nikolajeva 2000, s 119). Kapitelbokens bilder skildrar endast små
sekvenser och det är svårt att få en helhetsbild av miljön i dem. I bilderboken får läsaren
förlita sig till bilden för att få en miljöupplevelse av intrigen, för det nämns inget i texten om
den.
7.2 Didaktisk diskussion
Den didaktiska diskussionen i det här avsnittet knyts an till styrdokumenten i läroplanen Lgr
11 (2017). Enligt syftet för ämnet svenska i läroplanen för grundskolan ska eleverna få
utveckla sina kunskaper om olika skönlitterära verk från olika tidsepoker och länder
(Skolverket 2017, s 252). En klassisk författare som Lewis Carroll har satt upp mönstret för
hur fantasylitteraturen kan utformas (Kåreland 2001, s 80). Genom att ge eleverna möjlighet 
39
till att läsa bilderboken och kapitelboken av Alice i Underlandet bidrar det till att eleverna får
kunskap om ett skönlitterärt verk, en känd författare och fantasygenren. Fantasygenren är idag
en populär litterär genre bland barn och ungdomar, som exempelvis Harry Potter och Sagan
om ringen vilka är kända fantasyserier.
Vi ser att kapitelboken kan användas som en högläsningsbok i klassrummet. Vi tycker att
diskussioner ska föras med eleverna efter vissa kapitel, då en del sekvenser kan vara svåra att
förstå. En diskussion som kan föras med eleverna är omkring känslor som exempelvis hur
Alice upplever det när hon inte är välkommen att sitta ner vid bordet vid tebjudningen. Den
här diskussionen kopplar vi till skolans värdegrundsuppdrag i läroplanen Lgr 11. Där står det
att:
Skolan ska främja förståelse för andra människor och förmåga till inlevelse. Omsorg om
den enskildes välbefinnande och utveckling ska prägla verksamheten. Ingen ska i skolan
utsättas för diskriminering på grund av kön, etnisk tillhörighet, religion eller annan
trosuppfattning, […] eller för annan kränkande behandling. (Skolverket 2017, s 7)
Här diskuterar vi bland annat omkring mobbning, hur det är att vara ny i klassen och
utanförskap.
Eleverna kan också få skriva om sitt eget ”Underland” och för att få inspiration kan de ta
hjälp av både bilderboken och kapitelboken. Vilken bok eleven kan utgå från bör anpassas av
lärarens kunskaper om elevens läsförmåga. Genom detta får eleverna även med sig kunskaper
om hur det är att skriva en fantasyberättelse.
En bra aktivitet för vår elevgrupp är att spela teater och då utgå från Alice i Underlandet.
Bilderboksversionen skulle passa bra till förskoleklass och årskurs 1 eftersom den är
framställd som lite mildare och då kan man följa intrigens gång utan att frångå något.
Kapitelboken är en bra grund till att spela teater med de äldre eleverna i årskurs 2 och 3 och
då få in lite värderingar i intrigen. Här bör läraren göra ett didaktiskt val vilken version av bok
som ska användas beroende på elevgruppen. Denna aktivitet kopplar vi till syftet i Lgr 11 där
det står att eleverna ska få möjlighet att utveckla sin förmåga att kommunicera i tal, analysera
skönlitteratur men även anpassa sitt språk till olika syften. De får även öva på att prata inför
en större grupp.
40
7.3 Förslag på vidare forskning
Det har forskats mycket omkring Alice i Underlandet och Lewis Carroll ur olika synvinklar
genom åren. Vår analys kan vidgas genom att man byter ut kriterierna för analysen och jämför
något annat i böckerna eller undersöka böckerna ur ett annat perspektiv. Carrolls version
ligger till grund för andra medier som exempelvis film och applikationer. Här kan man göra
en jämförelse på samma vis som denna undersökning och med snarlika kriterier, det vill säga
jämföra boken med filmen och vilka skillnader och likheter som finns.
7.4 Sammanfattande reflektioner
Det avslutande stycket sammanfattar våra reflektioner över vår uppsats. Syftet med denna
uppsats har varit att jämföra Alice i Underlandet av Lewis Carroll (1865) och
bilderboksversionen av Susie Linn (2015). I adaptionen som genomförts ser vi att intrigen i
bilderboken fortfarande följer samma kronologiska ordning som i kapitelboken, fast i en
komprimerad version. Efter den genomförda analysen av Carrolls originalverk och Linns
bilderboksversion konstatera vi att en del karaktärer har en respektlöshet mot varandra och det
utstrålas ingen glädje i varken text eller bild i kapitelboken. Trots karaktärernas nonchalans
gentemot Alice hjälper och vägleder de henne genom Underlandet. Boken behandlar viktiga
ämnen som även idag är aktuella och bra att diskuteras i skolan, när det gäller frågor om
exempelvis värdegrunden. I och med att karaktärerna i bilderboken har genomgått en adaption
har framtoningen i bilderboken blivit mildare som exempelvis karaktären Alice. Hon ser snäll
och glad ut på bilderna och det ger en positiv känsla för läsaren. Textens utformning är också
mildare framställt. Det gör att bilderboken är mer anpassad till den yngre läsgruppen. I
bilderboken ser vi att bilderna talar om det texten inte kan förmedla, alltså stämmer
ordspråket En bild säger mer än tusen ord.
41
8 Referenslista
Borg, Margareta (2015). Alice for the iPad, popup-boken och 1800-talets visuella kulturer.
Ekfrase: Nordisk tidskrift for visuell kultur. 2015: 6 s. 37–47
Carroll, Lewis (1865). Alice i Underlandet. Stockholm: Rabén & Sjögren Bokförlag
Frus, Phyllis & Williams Christy (red) (2010). Beyond adaptation. Essays on radical
transformations of original works. Jefferson, N.C.: McFarland & Co.
Hahn, Daniel (2015). The Oxford companion to children’s literature. Oxford: Oxford
University Press.
Holmberg, Claes-Göran & Ohlsson, Anders (1999). Epikanalys. En introduktion. Lund:
Studentlitteratur.
Imagine That (2018). Alice in Wonderland. Series:Picture storybooks
http://www.imaginethat.com/books/book/?title=15186 hämtad 2018-04-17 kl. 11.30
Refereras i löptexten som: (Imagine That (2018)).
Jonasson, Louise (2015). Bilder som stöd för läsförståelse. En studie av tre moderna utgåvor
av Alice i Underlandet. Studentuppsats. Kalmar, Växjö: Linnéuniversitet
Kahelin, Rosanna (2016). Text och illustration i samspel. En komparativ studie av Tove
Janssons Pappan och havet och utgåvan av Alice i underlandet med hennes
illustrationer. Studentuppsats. Uppsala: Uppsala Universitet
Kjersén Edman, Lena (2002). Barn och ungdomsböcker genom tiderna. Stockholm: Natur och
Kultur
Kåreland, Lena (2001). Möte med barnboken. Uddevalla: Mediaprint
Kåreland, Lena (2013). Barnboken i samhället. Lund: Studentlitteratur AB
Kåreland, Lena (2015). Skönlitteratur för barn och unga. Historik, genrer, termer, analyser.
Lund: Studentlitteratur
Leach, Elsie (1971). Alice in Wonderland in perspective. I Robert Phillips Aspects of Alice.
Sid 121–126. Bungay, Suffolk: Richard Clay Ltd
Linn, Susie (2015). Alice i Unde  rlandet. Sollentuna: Barthelson förlag
Milner, Florence (1971). The poems in Alice in Wonderland. I Robert Phillips Aspects of
Alice. Sid 295–302. Bungay, Suffolk: Richard Clay Ltd
Nikolajeva, Maria (2000). Bilderbokens pusselbitar. Lund: Studentlitteratur
Nikolajeva, Maria (2017). Barnbokens byggklossar. Lund: Studentlitteratur AB Upplaga 3:1
Olsson, Anders (2002). Intertextualitet, komparation och reception. I Staffan Bergsten (red)
Litteraturvetenskap – en inledning. Sid 51–68 Lund: Studentlitteratur Upplaga 2
42
Peterson Lars (1985). Om upprorets lust och en frigörande bananrevy. I Kristin Hallberg och
Boel Westin (red) I bilderbokens värld 1880–1980. sid 164–189 Stockholm: Liber
förlag
Rhedin, Ulla (2001). Bilderboken på väg mot en teori. Stockholm: Alfabeta Bokförlag AB
Rhedin, Ulla (2004). Bilderbokens hemlighet. Stockholm: Alfabeta Bokförlag AB
Schilder, Paul (1971). Psychoanalytic remarks on Alice in Wonderland and Lewis Carroll. I
Robert Phillips Aspects of Alice. Sid 333–343. Bungay, Suffolk: Richard Clay Ltd
Sellén. Leo (2017). Identitetsskapande i underlandet – en genusstudie av Alice i Underlandet.
Studentuppsats. Örebro: Örebro Universitet
Skolverket (2017). Läroplan för grundskolan, förskoleklassen och fritidshemmet. Reviderad
2017. Stockholm: Skolverket
Sundmark, Björn (2016). Carroll Studies. En samlingsrecension från Anna Kerchy, Sissy
Helff och Nadia Butt (Red.) och Virginie Iché. Journal of children’s literature
research. Volym 39 (2016)
Westin, Boel (2008). ”Ej verklighet men mer än verklighet…” Drömtexter i barnlitteraturen. I
Maria Andersson och Elina Druker (red). Barnlitteraturanalyser sid 71–82. Lund:
Studentlitteratur AB
43
Bilagor
Bilaga 1
Bild från Alice i Underlandet av Susie Linn 2015. Illustrerad av Alexandra Ball.
44
Bilaga 2
Bild från Alice i Underlandet av Lewis Carroll 1865. Illustrerad av John Tenniel.
45
Bilaga 3
Bild från Alice i Underlandet av Susie Linn 2015. Illustrerad av Alexandra Ball.
46
Bilaga 4
Bild från Alice i Underlandet av Lewis Carroll 1865. Illustrerad av John Tenniel.
47
Bilaga 5
Bild från Alice i Underlandet av Susie Linn 2015. Illustrerad av Alexandra Ball.
48
Bilaga 6
Bild från Alice i Underlandet av Lewis Carroll 1865. Illustrerad av John Tenniel.
49
Bilaga 7
Bild från Alice i Underlandet av Lewis Carroll 1865. Illustrerad av John Tenniel.
50
Bilaga 8
Bild från Alice i Underlandet av Susie Linn 2015. Illustrerad av Alexandra Ball.
51
Bilaga 9
Bild från Alice i Underlandet av Susie Linn 2015. Illustrerad av Alexandra Ball.
52
Bilaga 10
Bild från Alice i Underlandet av Lewis Carroll 1865. Illustrerad av John Tenniel.
53
Bilaga 11
Bild från Alice i Underlandet av Lewis Carroll 1865. Illustrerad av John Tenniel.
54
Bilaga 12
Från: Barthelson Förlag <info@barthelsonforlag.se>
Ämne: SV: Översättare
Datum: 15 maj 2018 15:55:05 CEST
Till: 'Kristin Noord' <kristin.noord@telia.com>
Hej Kristin,
Tack för ditt mail.
Vilket kul ämne för en C uppsats!
Det var 2015 som Gunilla Sjöberg översatte den boken.
Vänliga hälsningar
Malin Barthelson
Barthelson Förlag
-----Ursprungligt meddelande-----
Från: Kristin Noord <kristin.noord@telia.com>
Skickat: den 5 maj 2018 13:16
Till: info@barthelsonforlag.se
Ämne: Översättare
Hej !
Jag undrar vilket år Gunilla Sjöberg översatte Alice i Underlandet i bilderboksversion?
Jag håller på att skriva en C uppsats omkring denna bok och jag har inte hittat årtalet när den blev översatt
Med vänlig hälsning, Kristin Noord Student vid Örebro Universitet
Mailkonversation med bokförlaget Barthelson angående vilket år översättningen var gjord av
bilderboken Alice i Underlandet. Det framkom inte i bilderboken. 